[
    {
        "id": 175001,
        "title": "送时漕大卿淮西检法  其一",
        "author": "崔与之",
        "paragraphs": [
            "卿月高华照楚墟，澄清雅意见登车。",
            "星分屯垒云中戍，风引艅艎塞下储。",
            "十二聚民行惠政，三千议狱谨刑书。",
            "最声烜赫流聪纩，圣诏今朝下玉除。"
        ]
    },
    {
        "id": 175002,
        "title": "送时漕大卿淮西检法  其二",
        "author": "崔与之",
        "paragraphs": [
            "越山辉映绣衣鲜，屈指重来是几年。",
            "濡辔按行方易地，追锋趣召已朝天。",
            "步趋接武星辰上，献纳依光日月边。",
            "到得中流须砥柱，功名事业要双全。"
        ]
    },
    {
        "id": 175003,
        "title": "送时漕大卿淮西检法  其三",
        "author": "崔与之",
        "paragraphs": [
            "十年宦海任飘零，岂料光华伴使星。",
            "落魄半生头已白，爬沙一见眼长青。",
            "天涯明月方依树，淮上长风忽散萍。",
            "别泪谁能效儿女，不堪官柳暗长亭。"
        ]
    },
    {
        "id": 175004,
        "title": "寿李参政壁",
        "author": "崔与之",
        "paragraphs": [
            "青牛老仙紫云旄，函关西度天风高。",
            "手携柱下五千卷，来擅一世文章豪。",
            "玻璃江头梅欲蕾，蟆颐山麓寒方鏖。",
            "飚车羽轮下霄汉，从以万鹤如云涛。",
            "参天挺特有乔木，大地负荷须巨鼇。",
            "百斛篆鼎笔端斡，五色瑞茧胸底缫。",
            "笑谈更化定大计，干机坤轴回钧陶。",
            "苍生脱险诞登岸，沙觜闲此杭川艘。",
            "雁湖风物午桥似，满引凿落歌离骚。",
            "酒酣耳热自击缶，世闲万事轻鸿毛。",
            "涂炭未苏兵未洗，云雷可使屯其膏。",
            "玉堂昨夜进麻草，延英趣对猩红袍。",
            "太平事业有所属，北卷燕蓟西临洮。",
            "扶持世极寿国脉，突兀一柱擎天牢。",
            "五羊僊客起为寿，安期大枣东方桃。"
        ]
    },
    {
        "id": 175005,
        "title": "寿邕州赵守",
        "author": "崔与之",
        "paragraphs": [
            "大厦开朱明，物态丰且硕。",
            "薰弦发新奏，生意转无极。",
            "间气清而和，融结赋有德。",
            "碧梧挺幽干，旷度漫九泽。",
            "富哉学古胸，仁义供服食。",
            "浑朴希世珍，外温而内直。",
            "骅骝开道路，声光日斯赫。",
            "九关通籍初，南来坠双舄。",
            "片心清彻底，杯水饯泥轼。",
            "京兆入幕宾，去天不盈尺。",
            "佳最入聪纩，行行陟文石。",
            "邕为五管雄，地控西南域。",
            "专阃难其人，弄印无以易。",
            "袖却经纶手，天边树牙戟。",
            "猩獠丛篁中，深栖而屏息。",
            "夜月照铜柱，警囊声寂寂。",
            "边人解带卧，危地成乐国。",
            "屏风御墨鲜，早晚来召驿。",
            "媿我朴樕才，潦雾甘远役。",
            "题坐遇知己，孤根费培植。",
            "崧高生申甫，好语諠井陌。",
            "碧油塞云端，阻莫陪贺客。",
            "歌咏淇奥诗，清修如圭璧。",
            "他年玉班头，苍髯而赤黻。"
        ]
    },
    {
        "id": 175006,
        "title": "张进武善风鉴谓予豸骨日耸早晚入台求诗赠之  其一",
        "author": "崔与之",
        "paragraphs": [
            "荧荧碧眼照人寒，一别重逢岁又残。",
            "老去但求闲处乐，君来尚作向时看。",
            "谁将伏豸夸颅骨，我有盟鸥托肺肝。",
            "坎止流行随所遇，何须觅梦到邯郸。"
        ]
    },
    {
        "id": 175007,
        "title": "张进武善风鉴谓予豸骨日耸早晚入台求诗赠之  其二",
        "author": "崔与之",
        "paragraphs": [
            "瘦插秋山耸两肩，荒寥不直半文钱。",
            "孤山放鹤林和靖，风雪骑馿孟浩然。",
            "万事转头浑是梦，一身安分总由天。",
            "烦君束起前途事，我欲沧江买钓船。"
        ]
    },
    {
        "id": 175008,
        "title": "题吉水鼋潭李氏仁寿堂",
        "author": "崔与之",
        "paragraphs": [
            "拙直多忤物，孤根徒自危。",
            "祈闲三扣阍，天远不我知。",
            "尺书趣入觐，君命其可违。",
            "火云正烧空，短篷气如炊。",
            "修途久困顿，病骨尤支离。",
            "奄奄尚残息，舣棹江之湄。",
            "来登三元山，炎歊顿无威。",
            "徘徊古亭上，好风吹客衣。",
            "聊为三日留，食斯眠于斯。",
            "涧泉㶁㶁鸣，四山翠屏围。",
            "夜深松桂寒，朝瀣生林霏。",
            "李君亦达士，与我真忘机。",
            "乃于山之巅，预作佳城基。",
            "生则此其乐，死则此其归。",
            "采药求长年，华发世所希。",
            "荷锸欲自埋，不以遗体为。",
            "要皆非中道，识者之所嗤。",
            "知命故不忧，李君其庶几。",
            "触目此境界，陡悟昔者非。",
            "更作首丘想，行色应迟迟。",
            "还游仁寿庵，细玩渊明诗。",
            "寓形复几时，皇皇欲何之。",
            "富贵非吾愿，帝乡不可期。",
            "自怜一身孤，蒲柳先秋衰。",
            "百念尽灰冷，故园劳所思。",
            "我有石壁山，亩计十有奇。",
            "归去营一窟，曲肱送斜晖。",
            "培植先人树，投老长相依。",
            "清泉白石盟，甘心天一涯。"
        ]
    },
    {
        "id": 175009,
        "title": "送聂侍郎子述  其一",
        "author": "崔与之",
        "paragraphs": [
            "碧幢红旆白貂裘，去踏西风万里秋。",
            "要得处方医坏证，便须投矢负全筹。",
            "百年机会真难遇，一线光阴更易流。",
            "早办出师诸葛表，祁山斜谷鬰绸缪。"
        ]
    },
    {
        "id": 175010,
        "title": "送聂侍郎子述  其二",
        "author": "崔与之",
        "paragraphs": [
            "吴蜀相通一水长，闻公西土意差彊。",
            "人谋合处天心顺，民力宽时国势张。",
            "参井光芒摇戟纛，关河事业耀旗常。",
            "雪山自是西人重，赤舄归来早趣装。"
        ]
    },
    {
        "id": 175011,
        "title": "扬州官满辞后土题玉立亭",
        "author": "崔与之",
        "paragraphs": [
            "天上人间一树花，五年于此驻高牙。",
            "不随红药矜春色，为爱霜筠耐岁华。",
            "四塞风沈天籁寂，半庭月冷市尘赊。",
            "临行更致平安祝，一炷清香十万家。"
        ]
    },
    {
        "id": 175012,
        "title": "嘉定甲戌正月以金部郎分阃东淮正当金虏弃巢南奔之时人不愿往以君命不敢辞首尾五年而不得代戊寅腊月以少蓬召而病且衰矣自知不堪世用决意南归舟次豫章三疏丐闲而不得请幡然东下舣棹南康重湖阁夜梦人告之曰死于庐山之下觉而识其事并以小诗谢山神",
        "author": "崔与之",
        "paragraphs": [
            "来到庐山日日阴，斜风细雨乱云深。",
            "移舟夜壑人闲世，荷锸春郊物外心。",
            "要把封疆安社稷，谁教轩冕换山林。",
            "殷勤招隠知深意，五老朝来露玉簪。"
        ]
    },
    {
        "id": 175013,
        "title": "送袁校书赴湖州别驾",
        "author": "崔与之",
        "paragraphs": [
            "奎壁光芒久聚东，奏篇入献大明宫。",
            "胸中抱负经纶业，笔下铺张造化功。",
            "四海高名如日揭，一襟和气与春融。",
            "谁知正大传家学，惟有擎拳体国忠。",
            "华践峻登群玉表，清修屹立急流中。",
            "校讐正对青藜月，关陕俄分画戟风。",
            "自喜合簪方衮衮，不堪分袂大怱怱。",
            "送君怅望云帆别，顾我凋残雪鬓蓬。",
            "戢羽孤栖怜鹤病，脱身高举羡冥鸿。",
            "星躔已应魁三象，天路须知尺五通。",
            "箬水腊前新蚁绿，橘洲霜后巨螯红。",
            "清谈岸帻聊游戏，献纳归班万口同。"
        ]
    },
    {
        "id": 175014,
        "title": "柴秘书分符章贡同舍饯别用蔡君谟世闲万事皆尘土留取功名久远看之句分韵赋诗得世字",
        "author": "崔与之",
        "paragraphs": [
            "玉立蓬山巅，声望高一世。",
            "清秋玉壶露，耿耿无纤翳。",
            "中流屹砥柱，愈激而愈厉。",
            "平生学古胸，非为资身计。",
            "中边事方殷，命脉实关系。",
            "忧世危明主，谁流洛阳涕。",
            "直谏逆批鳞，言言皆献替。",
            "胡为厌承明，退飞勇且锐。",
            "有山鬰而孤，雄踞虎头势。",
            "兆民困科扰，椎剥已无艺。",
            "猩獠丛篁中，跳梁无虚岁。",
            "弄印无以易，要起百年弊。",
            "西风吹马耳，新凉雨初霁。",
            "尺劄闻先声，远氓已怀惠。",
            "旌旗簇小队，画戟森兵卫。",
            "一方复盂安，中原谁共济。",
            "顾我亦漫仕，空山老松桂。",
            "倦悔作归梦，乞身尚濡滞。",
            "著鞭公已先，脂秣以相继。"
        ]
    },
    {
        "id": 175015,
        "title": "陈秘书分符星渚同舍饯别用杜甫老手便剧郡之句分韵赋诗得老字",
        "author": "崔与之",
        "paragraphs": [
            "天生一代奇，人瑞国之宝。",
            "少游翰墨场，声誉日杲杲。",
            "蟠胸三万卷，致君应有道。",
            "怀璧掩其光，几书州县考。",
            "翩翩凤新雏，飞上群玉岛。",
            "郎星粲光躔，同舍未为老。",
            "自诡乘一障，决计何太早。",
            "分以星子符，庐阜足幽讨。",
            "荣途竞奔逐，砥柱回澜倒。",
            "自顾孤危踪，归意尤浩浩。",
            "白头频送客，何以慰离抱。",
            "江头潮正平，西风一帆好。"
        ]
    },
    {
        "id": 175016,
        "title": "危大著出守潮阳同舍饯别用杜工部北风随爽气南斗近文星分韵赋诗得北字",
        "author": "崔与之",
        "paragraphs": [
            "天地清淑气，人才随所得。",
            "君独禀其全，济之以学力。",
            "苍皮四十围，直干二百尺。",
            "填胸书万卷，绚采云五色。",
            "清和闲韶濩，劲直沮金石。",
            "间气之所钟，表表才称德。",
            "韫藏不自衒，况复耐官职。",
            "颓波正流靡，不濡而不激。",
            "平生忧国心，一语三叹息。",
            "著庭史笔健，寒芒照东壁。",
            "画省方翺翔，忽厌青绫直。",
            "揭阳落天南，自诡何太啬。",
            "东风吹马耳，刍秣甘远役。",
            "时事棼如丝，宵衣尚顾北。",
            "袖藏医国方，何以寿其脉。",
            "行行无疾驱，有诏且前席。"
        ]
    },
    {
        "id": 175017,
        "title": "张秘书分符星渚同舍饯别用山谷晚风池莲香度晓日宫槐影西分韵赋诗得晚字",
        "author": "崔与之",
        "paragraphs": [
            "堂堂间世英，大名赫而烜。",
            "全才得之天，学力培其本。",
            "孤高壁万仞，清郁兰九畹。",
            "胸中富甲兵，驰骤菁华苑。",
            "文武康济才，孤忠尤蹇蹇。",
            "入可运筹幄，出可临边阃。",
            "自许何太廉，一麾江湖远。",
            "我来陪隽游，方恨合并晚。",
            "盍簪遽分袂，此情殊缱绻。",
            "高牙奉亲行，天凉彩舆稳。",
            "庐山横几案，道院庶嘉遯。",
            "金弧夜腾光，三边兵未偃。",
            "岂不念王室，罄此忠赤悃。",
            "当馈屡兴叹，追锋必于反。",
            "江梅小春时，斑衣照归衮。"
        ]
    },
    {
        "id": 175018,
        "title": "李大著赴豫章别驾同舍饯别用杜工部天上秋期近人闲月影清之句分韵赋诗得天字",
        "author": "崔与之",
        "paragraphs": [
            "精神烱烱一癯仙，弭笔蓬莱最上颠。",
            "光大声名揭如日，老臣议论可回天。",
            "星辰直上亨衢稳，风月平分去意坚。",
            "愧我衰颜归未得，两旬三作送行篇。"
        ]
    },
    {
        "id": 175019,
        "title": "嘉定庚辰正月二日杨尚书率同年团拜于西湖因为游湖之集适湖水四合乘兴凿冰泛舟如所约也杜侍郎赋诗和之",
        "author": "崔与之",
        "paragraphs": [
            "雪里同骑白玉鼇，湖山人物一时高。",
            "银潢下泻波千顷，宝鉴旁开水半篙。",
            "我欲乘风惊老大，谁将翦水戏儿曹。",
            "梅花纸帐扁舟梦，但觉归心长羽毛。"
        ]
    },
    {
        "id": 175020,
        "title": "答李侍郎嘉定庚辰冬之官成都至城外驿侍郎亦赴镇常得相遇于道惠诗答之",
        "author": "崔与之",
        "paragraphs": [
            "柏竹老岁寒，梅矾澹春风。",
            "邂逅万里桥，相对双鬓蓬。",
            "论心岂无酒，举盏不忍空。",
            "恐渠道旁嗤，咄咄醉颊红。",
            "送以静观颐，答以晦养蒙。",
            "障尘马上去，意气如飞鸿。",
            "荆州旧分虎，武陵世凭熊。",
            "所至相劳苦，父老携儿童。",
            "地偏舞袖长，鸡脊牛鼎丰。",
            "甘棠子孙枝，蒙密成芳丛。",
            "闻之白玉堂，起草谁其工。",
            "要为官择人，颇牧还禁中。",
            "胸藏经济方，医国收全功。",
            "世事俱尘土，惟有汗竹公。",
            "雨足芎茁苗，风暖蒲长茸。",
            "离索抱孤影，目断三峡东。"
        ]
    },
    {
        "id": 175021,
        "title": "寄黄州赵别驾庚辰入蜀舟次黄冈适赵倅奇夫沿檄行边不遇以诗寄之",
        "author": "崔与之",
        "paragraphs": [
            "铜梁玉垒碧云端，尺舸西风两鬓残。",
            "世道多岐今已惯，人生一见古来难。",
            "丈夫不作谋身计，巧匠那能袖手看。",
            "月白风清雪堂梦，银波万顷卧龙寒。"
        ]
    },
    {
        "id": 175022,
        "title": "送魏秘书赴召  其一",
        "author": "崔与之",
        "paragraphs": [
            "万里修门道，谁传桂子来。",
            "好将真积力，为作太平媒。",
            "大易机缄露，中庸气脉回。",
            "须知经济学，元不堕秦灰。"
        ]
    },
    {
        "id": 175023,
        "title": "送魏秘书赴召  其二",
        "author": "崔与之",
        "paragraphs": [
            "国论参稽定，人材护养成。",
            "古来同此恨，老去向谁倾。",
            "太白云犹湿，瞿塘水正生。",
            "挂帆干斗极，属耳凤凰鸣。"
        ]
    },
    {
        "id": 175024,
        "title": "送夔门丁帅赴召  其一",
        "author": "崔与之",
        "paragraphs": [
            "忆昔扪三峡，班荆拥暮寒。",
            "宦情双鬓底，世事两眉端。",
            "坏证扶须力，危机发更难。",
            "胸中经济学，为国好加餐。"
        ]
    },
    {
        "id": 175025,
        "title": "送夔门丁帅赴召  其二",
        "author": "崔与之",
        "paragraphs": [
            "议论方前席，功名早上坡。",
            "去帆瓜蔓水，遗爱竹枝歌。",
            "同志晨星少，孤愁暮雨多。",
            "倚风穷望眼，碧色渺平莎。"
        ]
    },
    {
        "id": 175026,
        "title": "送成嘉父",
        "author": "崔与之",
        "paragraphs": [
            "诸老不敢吏，我来容友之。",
            "调高械夏曲，局熟弈秋棋。",
            "南斗捩船柁，西风吹鬓丝。",
            "莫将金玉质，膏沐画长眉。"
        ]
    },
    {
        "id": 175027,
        "title": "送范漕赴召  其一",
        "author": "崔与之",
        "paragraphs": [
            "汲古千寻绠，通今八面窗。",
            "相逢俱气许，未语已心降。",
            "分镇中边蜀，归途内外江。",
            "禁城风雨夜，应念鹿门庞。"
        ]
    },
    {
        "id": 175028,
        "title": "送范漕赴召  其二",
        "author": "崔与之",
        "paragraphs": [
            "棋于观局易，药到处方难。",
            "休戚君眉睫，安危我肺肝。",
            "别来年事晚，病起面华寒。",
            "东望彊人意，天风送健翰。"
        ]
    },
    {
        "id": 175029,
        "title": "送洪旸岩赴班",
        "author": "崔与之",
        "paragraphs": [
            "法吏了繁剧，儒生擅文墨。",
            "世多兼两长，远到须器识。",
            "昔在晋魏公，曾此趋幕职。",
            "一逢龚庄敏，期以柱天极。",
            "紫微得夫君，嘉禾乏栽植。",
            "广城底山川，融结此英特。",
            "精神天独饶，醉盎春可即。",
            "读书细妍磨，作文工组织。",
            "庭隅立两造，片言分曲直。",
            "疾顽戒已甚，争事退如默。",
            "武库物兼蓄，沧海蠡莫测。",
            "同僚总称好，载路誉声塞。",
            "五羊书筵重，济物多阴德。",
            "荣通付傥来，荐剡岂求得。",
            "薰凉快马耳，汗漫捧鹏翼。",
            "归装可对人，南物毫不殖。",
            "二同羞著我，握手倒巾帻。",
            "幽栖泉石边，喜在文溪侧。",
            "平章诗浩荡，指点碁黑白。",
            "此乐竟何如，满怀春拍拍。",
            "咳唾落珠玑，襟期重胶漆。",
            "高诵归去辞，永守兔园册。",
            "焉知暮岁后，苦被功名迫。",
            "终能幡然起，行矣各努力。",
            "长途希树阴，萧邸谨服食。",
            "悬知风月宵，定启山夫忆。"
        ]
    },
    {
        "id": 175030,
        "title": "嘉定甲申以礼部尚书得请便道还家作此诗",
        "author": "崔与之",
        "paragraphs": [
            "九重天上别龙颜，万里江南衣锦还。",
            "圣主有怜双鬓白，老臣长抱寸心丹。",
            "短篷疎雨春听浪，瘦马轻寒晓度关。",
            "何处好寻幽隠地，长松流水白云闲。"
        ]
    },
    {
        "id": 175031,
        "title": "金精山",
        "author": "崔与之",
        "paragraphs": [
            "翠壁丹崖倚碧穹，一壶天地画图中。",
            "青鸾有路三山远，玉洞无尘万虑空。",
            "虚室尚留丹灶冷，灵泉直与海波通。",
            "客游到此应忘返，始觉仙凡迥不同。"
        ]
    },
    {
        "id": 175032,
        "title": "哭赵清之  其一",
        "author": "崔与之",
        "paragraphs": [
            "天南□□□重临，遗爱犹存蔽□阴。",
            "鼓角三城新令肃，袴襦万井旧恩深。",
            "养民但积和平福，涖事常持敬简心。",
            "远业设施殊未老，巨川东逝日西沉。"
        ]
    },
    {
        "id": 175033,
        "title": "哭赵清之  其二",
        "author": "崔与之",
        "paragraphs": [
            "老来心事向谁论，每见移时话肺肝。",
            "黄甲同登今有几，白头相对古来难。",
            "死生转盼星辰坠，聚散酸心幕雨寒。",
            "病里不堪闻楚些，海山望断泪汍澜。"
        ]
    },
    {
        "id": 175034,
        "title": "峡山飞来寺",
        "author": "崔与之",
        "paragraphs": [
            "万里星槎海上旋，名山今喜得攀援。",
            "猿挥孙恪千年泪，月照维摩半夜禅。",
            "磴长荒苔人迹少，崖攒古树鹊巢悬。",
            "江流上溯曹溪水，时送钟声到寺前。"
        ]
    },
    {
        "id": 175035,
        "title": "季春",
        "author": "周南",
        "paragraphs": [
            "初篁欲迸箨，晚风微过之。",
            "斑苞初委地，永与琅玕辞。",
            "篁生五丈高，凤吹鸣参差。",
            "陨箨膜已朽，不恨见竹迟。",
            "物成亦大艰，搔绝谁当奇。",
            "誓同初生竹，长护幽贞姿。"
        ]
    },
    {
        "id": 175036,
        "title": "暮春",
        "author": "周南",
        "paragraphs": [
            "兹辰如翻车，其行靡脱毂。",
            "春无十日妍，见此条蔓绿。",
            "苍苔拾落花，天膏尚如沐。",
            "足身岂不好，反复看已熟。",
            "惟有白石子，粲粲菖蒲斛。"
        ]
    },
    {
        "id": 175037,
        "title": "八月七日与吴沈二道人同过书坞时山堂初成",
        "author": "周南",
        "paragraphs": [
            "暋阳收晶荧，清舫度林汇。",
            "坡陀认槿篱，屋角初涂塈。",
            "入门露荫竹，走鞭土为沸。",
            "橘栾尚小涩，菊柄已幽毅。",
            "少纾趺坐筋，渐出穹隙味。",
            "疎丛石贞瘦，密樾尘髣髴。",
            "成余独往愿，劳我慈亲费。",
            "亲年合几何，倏已近喜畏。",
            "我发白满把，晚食迟下胃。",
            "一岁能几来，每来时自慰。",
            "不雨已经旬，长道熠饥蜚。",
            "竹檐出山泉，草根坌土气。",
            "长愿居此劳，州里未为贵。"
        ]
    },
    {
        "id": 175038,
        "title": "咏史",
        "author": "周南",
        "paragraphs": [
            "客婴义主臣，销骨事未竟。",
            "臼友雠诺责，斯义在项领。",
            "惟臼秉纯心，遑恤身后事。",
            "惟婴抱遗育，不以后死愧。",
            "嗟乎古人达，树德见衷则。",
            "并驱不同逵，存殁事愿毕。",
            "兹事亦大难，义竭斯近仁。",
            "孤成死不死，太息难重陈。"
        ]
    },
    {
        "id": 175039,
        "title": "博鸡",
        "author": "周南",
        "paragraphs": [
            "庆元夏四月，所至喧博鸡。",
            "小市车不通，引首望其逵。",
            "鸡笼三尺高，鸡价千钱提。",
            "苦云输钱少，取取鬭样归。",
            "小儿博手短，颠走歌呼齐。",
            "搜携遍村墅，往往空其栖。",
            "或买鹅代之，亦取鸡为辞。",
            "仆夫告我言，官人那未知。",
            "聚呶已跨日，来初知为谁。",
            "余无五行学，觉有纤芥疑。",
            "老距不可臛，利觜长安施。",
            "更讶十钱片，一博多得之。",
            "归寻故老问，始云眼见希。",
            "因之互猜愕，传来又夸毗。",
            "或谓近鸡祸，或言鸡者饥。",
            "岁行将在酉，事应恐在兹。",
            "圣明攸好德，百祲潜光辉。",
            "蠢兹朱衣者，万万不关时。",
            "但疑一种类，争雄无兼雌。",
            "更恐坊市内，相望野鸡啼。",
            "岂将有微沴，神者预启其。",
            "乖风感乖气，朗鉴尚表微。",
            "人言良过矣，邦禁亦未非。",
            "我欲效风人，聊赋博鸡诗。"
        ]
    },
    {
        "id": 175040,
        "title": "呈赵蹈中",
        "author": "周南",
        "paragraphs": [
            "赵子面白如玉傞，定须逃得文儒饿。",
            "经年忆破古人心，近日妹夫初病可。",
            "忽然到门已惊骇，令我失喜多两拜。",
            "君来看我还看亲，我顾不能君莫怪。",
            "自云曾见杭州火，说著红湖先泪堕。",
            "水衡支散新铸钱，诏书未御正朝坐。",
            "向来送我龙泉器，秋色新蔬恰相似。",
            "且将浊酒慰营魂，多留几日论文字。",
            "取诗须取杜正传，寻到岑参高适边。",
            "转处正须宽一步，只今且向晚唐前。"
        ]
    },
    {
        "id": 175041,
        "title": "卓文君",
        "author": "周南",
        "paragraphs": [
            "旷代佳人十六七，肤如凝脂发抹漆。",
            "芙蓉为脸玉为容，淡拂眉尖远山色。",
            "夜梧月落秋夜长，孤鸾三叠传高堂。",
            "琐窗认得琴心怨，直恐韶华不得当。",
            "瑶环潜送慇懃意，只今犹记来时事。",
            "杀身不赎父兄羞，图得岁寒成共蒂。",
            "阳昌市里鹔鹴裘，鸾鉴相看未白头。",
            "试拈玉轸拢金拨，新声比似旧声愁。",
            "世间恩爱何时尽，流水落花皆往恨。",
            "不愁归避茂陵人，羞逢往日临邛令。",
            "鸳鸯并翅双飞宿，欲话衷肠歌不足。",
            "古来应有白头吟，谁念妾身今再辱。"
        ]
    },
    {
        "id": 175042,
        "title": "十月十日立冬",
        "author": "周南",
        "paragraphs": [
            "立冬前一夕，聒地起寒风。",
            "律吕看交会，衣裳出褚中。",
            "骭疡时作尰，怀抱岁将终。",
            "汗手污牙笔，晴簷共秃翁。"
        ]
    },
    {
        "id": 175043,
        "title": "入梅",
        "author": "周南",
        "paragraphs": [
            "地湿衣生醭，天凉葛未裁。",
            "暴暄偏坏药，微洒似成梅。",
            "苦笋相将尽，良朋久不来。",
            "若无书作伴，那得好怀开。"
        ]
    },
    {
        "id": 175044,
        "title": "石湖",
        "author": "周南",
        "paragraphs": [
            "作者看胸臆，泠然接大荒。",
            "云溪收浩荡，海观度沧凉。",
            "故国余丘壑，春船落艳阳。",
            "百年看俯仰，越燕又空梁。"
        ]
    },
    {
        "id": 175045,
        "title": "姑苏台",
        "author": "周南",
        "paragraphs": [
            "辍杵余千禩，丛台此旧都。",
            "冰花销窳瓦，组练入弥湖。",
            "浩荡春风在，荒亡霸业芜。",
            "往来吴父老，藉草话城郛。"
        ]
    },
    {
        "id": 175046,
        "title": "庭燎",
        "author": "周南",
        "paragraphs": [
            "种发看如约，松明又送寒。",
            "颇哀黧老健，慨我获薪干。",
            "小市街声沸，明河小雾漫。",
            "卖痴儿女唤，更作夜来看。"
        ]
    },
    {
        "id": 175047,
        "title": "读史",
        "author": "周南",
        "paragraphs": [
            "条综都遗忘，繙收乱贮储。",
            "据梧甘觝滞，抚卷涉伸歔。",
            "老去从萤槁，昏来著茗祛。",
            "缅怀千载上，知读几年书。"
        ]
    },
    {
        "id": 175048,
        "title": "登阊阖城",
        "author": "周南",
        "paragraphs": [
            "阊阖开城郭，东南见此州。",
            "尊安山体奠，柔静土田收。",
            "易野曾兴国，崩台早得秋。",
            "闲民无职事，力食愧锄耰。"
        ]
    },
    {
        "id": 175049,
        "title": "秋日步至湖桑埭西",
        "author": "周南",
        "paragraphs": [
            "伏枕衰方剧，搘筇气忽增。",
            "细泉鸣暗窦，疎树映孤灯。",
            "断鴈寒依渚，长鱼健脱罾。",
            "行缠已无用，却作在家僧。"
        ]
    },
    {
        "id": 175050,
        "title": "赋里人亭前三立石",
        "author": "周南",
        "paragraphs": [
            "昔人藏巧拙，收拾老亭云。",
            "雨溜漫天凿，年侵见石心。",
            "支撑非尔力，秉执俨如临。",
            "亦有浑浑气，唯嗟骨未任。"
        ]
    },
    {
        "id": 175051,
        "title": "山居晚步  其一",
        "author": "周南",
        "paragraphs": [
            "蔬肠消谷暖，拄杖出林深。",
            "犊背斜阳在，蛩声暮气侵。",
            "岗峦舒伏脉，松菊会归心。",
            "墟落函寒早，山曛日未沉。"
        ]
    },
    {
        "id": 175052,
        "title": "山居晚步  其二",
        "author": "周南",
        "paragraphs": [
            "步担腰镰急，平畴沥稻稀。",
            "水云漫白道，烓灶起青霏。",
            "缝塔随烟暝，巢乌择木飞。",
            "年丰闲正少，乘屋匠人归。"
        ]
    },
    {
        "id": 175053,
        "title": "山居",
        "author": "周南",
        "paragraphs": [
            "燏火烧乌桕，敲冰煮石楠。",
            "烈风冬日夜，短褐野人庵。",
            "麦地宜秧谷，香栾记接柑。",
            "山中无槷具，日影渐移南。"
        ]
    },
    {
        "id": 175054,
        "title": "山家",
        "author": "周南",
        "paragraphs": [
            "小麦连湖熟，黄梅作弹飞。",
            "穿林青犊过，触柁白鱼肥。",
            "子男输绢急，姑妇插秧归。",
            "枳花茶似雪，留客共湘瓷。"
        ]
    },
    {
        "id": 175055,
        "title": "驱傩",
        "author": "周南",
        "paragraphs": [
            "高明纾鬼责，奥渫费谁何。",
            "儿女今无恙，街坊又进傩。",
            "流年荧惑过，队仗史巫多。",
            "求福吾能记，门前不用呵。"
        ]
    },
    {
        "id": 175056,
        "title": "奉问座主丘侍郎  其一",
        "author": "周南",
        "paragraphs": [
            "早岁虚仁鉴，频年阔素书。",
            "斯文谁后死，甲子正安居。",
            "公馆初阳动，江沙海气淤。",
            "近传肝液少，岁晚更何如。"
        ]
    },
    {
        "id": 175057,
        "title": "奉问座主丘侍郎  其二",
        "author": "周南",
        "paragraphs": [
            "故老凄其甚，嗟余尚庶几。",
            "勋庸迟琬琰，顾盼有晶威。",
            "伯氏供为子，诸生记摄衣。",
            "凄凉葑菲恨，图得诲言归。"
        ]
    },
    {
        "id": 175058,
        "title": "送邻守邂逅祭酒李公",
        "author": "周南",
        "paragraphs": [
            "早作将吴守，临分御李侯。",
            "清醇瞻耈老，省素共晨羞。",
            "乡里终全活，人家更小留。",
            "腐儒疎懒意，白水看行舟。"
        ]
    },
    {
        "id": 175059,
        "title": "怀友人赵蹈中  其一",
        "author": "周南",
        "paragraphs": [
            "妙质端能劲，除官正尔迟。",
            "和歌谁与共，掺别可无饥。",
            "俗学訾豪夺，家人怨绝痴。",
            "相看又秋暮，未敢叹余衰。"
        ]
    },
    {
        "id": 175060,
        "title": "怀友人赵蹈中  其二",
        "author": "周南",
        "paragraphs": [
            "虚想怜神怒，端颐护暑侵。",
            "父兄宽众责，寝饭验初心。",
            "夜气收肝膈，晨窗得笑吟。",
            "生年推我长，蓺殖可能深。"
        ]
    },
    {
        "id": 175061,
        "title": "孟良甫别一岁无书有怀寄之",
        "author": "周南",
        "paragraphs": [
            "孟氏好兄弟，相从隣巷居。",
            "一穷吾得忍，千里意何如。",
            "夜雨看僵仆，家儿不詈予。",
            "丰年民瘼少，莫厌故人书。"
        ]
    },
    {
        "id": 175062,
        "title": "示子",
        "author": "周南",
        "paragraphs": [
            "编轴初黏饰，窗堂略净蠲。",
            "师前无脱履，弟幼与随肩。",
            "苦柰休多食，精𫄨不耐撋。",
            "迟明吾语汝，欲睡更来前。"
        ]
    },
    {
        "id": 175063,
        "title": "闻馆客病侵晓得小马亟归",
        "author": "周南",
        "paragraphs": [
            "蒙蒙露气白，耿耿东方明。",
            "马捉步犹碎，乌营食又鸣。",
            "倏过黄岘岭，遥见阖闾城。",
            "欲问儿曹懒，前虞禄命轻。"
        ]
    },
    {
        "id": 175064,
        "title": "哭同年友冯校书  其一",
        "author": "周南",
        "paragraphs": [
            "叔常双骭骨，客死汉江中。",
            "忆昨烦忧甚，知吾友道穷。",
            "远游那知已，即愿得纯终。",
            "他日论巴产，东西有二冯。"
        ]
    },
    {
        "id": 175065,
        "title": "哭同年友冯校书  其二",
        "author": "周南",
        "paragraphs": [
            "病父沈挛久，扶行未有孙。",
            "寡妻持酹酒，巴月旅归魂。",
            "摧落收威暑，兢危过峡门。",
            "铭旌今远近，到日败垣存。"
        ]
    },
    {
        "id": 175066,
        "title": "偕蹈中过书坞归二十韵",
        "author": "周南",
        "paragraphs": [
            "我坞须君到，兹行说几时。",
            "喜来衣裹少，勇出岸头维。",
            "篙节探渠溜，灯笼上酒瓻。",
            "乱蛙嘈沮洳，警犬候笆篱。",
            "阙白瞻林罅，排苍架月规。",
            "澣𫄨櫺易透，洁榻帚难施。",
            "落弹如梅熟，抛簪似笋遗。",
            "橘包收夕润，杉彩漾朝曦。",
            "漆椀湖鱼莹，瓷瓯釜粥糜。",
            "弛肩高木荫，安膝下亭茨。",
            "散地今兹见，荒蹊过者谁。",
            "诡求诸老记，留下故人诗。",
            "惫干宵中复，佳眠旦起迟。",
            "衣篝宽女送，药剂切兄医。",
            "仆点昏来窊，船桩泊定移。",
            "句材当面逼，天巧古人窥。",
            "还往枫桥路，低徊泰伯祠。",
            "比君多数岁，把卷忆吾师。",
            "八月登秔稻，西风理钓丝。",
            "未嫌墟曲小，来赴野塘期。"
        ]
    },
    {
        "id": 175067,
        "title": "余杜门兀坐三年壬申六月九日出吊平望归途阻风第四桥余曰是特偶相值尔不然岂造物者出门即相料理耶舟人曰然因识之",
        "author": "周南",
        "paragraphs": [
            "地借沮龙宅，隄横海蜃楼。",
            "马蹄翻震雹，沙觜更生洲。",
            "云壑悬绳渡，天风激箭抽。",
            "湿霖平衍沃，暗井灭夫沟。",
            "蹴起争桥齿，撺来似海䲡。",
            "浪花将岸飐，塔影听桴浮。",
            "却忆衔枚地，曾驱缟练舟。",
            "谩云天设险，岂是水为柔。",
            "无事人千古，逃荣茗一瓯。",
            "川灵工阅世，翻覆几时休。"
        ]
    },
    {
        "id": 175068,
        "title": "春日即事",
        "author": "周南",
        "paragraphs": [
            "料理清明天气催，搀先几日柁船开。",
            "六朝事往余簪塔，百草春回上舞台。",
            "巢燕争迎华屋去，海潮犹傍故城来。",
            "主人两鬓千丝雪，更𣃁青冥出稚栽。"
        ]
    },
    {
        "id": 175069,
        "title": "后过书坞夜坐",
        "author": "周南",
        "paragraphs": [
            "下驾官桥黄岘东，二十五里名新丰。",
            "慈竹色如芦苇白，石楠顶结樱朱红。",
            "纸灰养火冬将尽，趺坐看书暖渐融。",
            "且蓄春雷归地底，放令晴雪满山中。"
        ]
    },
    {
        "id": 175070,
        "title": "九日祁城外",
        "author": "周南",
        "paragraphs": [
            "清晨驱马出重𬮱，渐有狂花似小春。",
            "草市丰年声泄泄，官河霁色水粼粼。",
            "山林送老无予罪，物色愁人逐岁新。",
            "便拟移家去城郭，可无萸菊慰慈亲。"
        ]
    },
    {
        "id": 175071,
        "title": "泛舟游虎丘",
        "author": "周南",
        "paragraphs": [
            "水遶朱门宿海槎，山沉海月上晨霞。",
            "鸟啼烟树雨初歇，钟度云楣日未斜。",
            "僧俯剑池看贝叶，人追寒食衮杨花。",
            "西子年侵丘谷换，女墙还有旧宫鸦。"
        ]
    },
    {
        "id": 175072,
        "title": "过虎丘  其一",
        "author": "周南",
        "paragraphs": [
            "勾吴霸业竟谁成，留得崇丘岁一登。",
            "玉鴈已随黄壤尽，铁花空向碧潭凝。",
            "空中有塔掀铃语，台上无僧唤石应。",
            "踏尽苍苔春老去，但余落日与寒藤。"
        ]
    },
    {
        "id": 175073,
        "title": "过虎丘  其二",
        "author": "周南",
        "paragraphs": [
            "狐埋狐搰已无成，春去春来几度登。",
            "海涌名山真幻出，酒酣看剑已尘凝。",
            "鸥陂人远台空在，鶑谷声残鸟倦应。",
            "越绝兴亡俱一梦，为君同吊剡溪藤。"
        ]
    },
    {
        "id": 175074,
        "title": "晚出至湖桑埭",
        "author": "周南",
        "paragraphs": [
            "残年孤寂不堪言，时唤平头驾短辕。",
            "老气犹能作罴卧，壮怀谁复记鸿轩。",
            "櫂歌缥缈城西路，烟树参差埭北村。",
            "堪笑怪奇消未尽，夜来还梦属櫜鞬。"
        ]
    },
    {
        "id": 175075,
        "title": "送林潮州",
        "author": "周南",
        "paragraphs": [
            "谁把科名误寘君，不教献纳近华勋。",
            "一麾暂远长安日，六月先清瘴海氛。",
            "马首喜无泷吏问，笔端应有鳄鱼文。",
            "明年胜日知无限，还记江东日暮云。"
        ]
    },
    {
        "id": 175076,
        "title": "乙卯之秋送项秘书倅池阳是时教官之阙尚在来春",
        "author": "周南",
        "paragraphs": [
            "诸老纷纷去不留，之人也作翠微游。",
            "要看绿字封苍藓，须趁黄花插满头。",
            "秋水隔人犹有恨，春山得伴更何求。",
            "九华楼上新风月，不学诗人赋隠忧。"
        ]
    },
    {
        "id": 175077,
        "title": "送项倅  其一",
        "author": "周南",
        "paragraphs": [
            "衡岳山头唤下来，高人不肯住蓬莱。",
            "先秋手得平分月，当暑身无半点埃。",
            "世事相逢休挂口，吾侪一见且衔杯。",
            "夜阑约立银河表，阊阖天门次第开。"
        ]
    },
    {
        "id": 175078,
        "title": "送项倅  其二",
        "author": "周南",
        "paragraphs": [
            "昨者搜贤诏下来，旌蒲纷遝起蒿莱。",
            "谁人肯厌承明直，我辈世俗埃。",
            "天近须回宣室召，时难倍怆渭城杯。",
            "殷勤为诵江湖句，少立斜阳舟未开。"
        ]
    },
    {
        "id": 175079,
        "title": "送江陵牧次对贰卿",
        "author": "周南",
        "paragraphs": [
            "梦断江湖绝寄声，不图犹见老成人。",
            "白头未觉相从晚，青眼何繇此会频。",
            "自古荆襄俱重镇，今公羊陆是前身。",
            "六千里地无非郢，宽著恩波浸远人。"
        ]
    },
    {
        "id": 175080,
        "title": "岁杪送同官趋朝",
        "author": "周南",
        "paragraphs": [
            "异县飘零兴已阑，更来楼上说加餐。",
            "不知壮日消磨已，也似中年赋别难。",
            "酒尽沙头悲夜永，书来日脚是春残。",
            "人生涂辙嗟何限，好在分携恰岁寒。"
        ]
    },
    {
        "id": 175081,
        "title": "谢友人见过",
        "author": "周南",
        "paragraphs": [
            "岁暮寒风易中人，对床谁与话情真。",
            "平生知我无如子，此度相看又隔旬。",
            "世味惯看如嚼蜡，寒窗痴坐正痴尘。",
            "只今便拟高轩过，饮水毋嫌仲叔贫。"
        ]
    },
    {
        "id": 175082,
        "title": "和史君喜雨  其一",
        "author": "周南",
        "paragraphs": [
            "通宵奠玉乞移灾，阊阖天门午夜开。",
            "屏翳不随风伯住，雷车争逐阿香来。",
            "送神曲奏争加额，喜雨诗成巧夺胎。",
            "闻说阪田犹未插，更须精意斡天囘。"
        ]
    },
    {
        "id": 175083,
        "title": "和史君喜雨  其二",
        "author": "周南",
        "paragraphs": [
            "蚕筐无叶不成眠，瞇眼黄沙障麦天。",
            "谁遣炉烟生湿雾，立翻江水沃桑田。",
            "雹飞邻壤同时事，春入民襦頼吏贤。",
            "欲把丰年占覆斗，寸心应向碧霄悬。"
        ]
    },
    {
        "id": 175084,
        "title": "和史君喜雨  其三",
        "author": "周南",
        "paragraphs": [
            "百万疲氓饥欲啼，阴灵一夕靡云旗。",
            "谷芒绿润沾天泽，梅子黄肥带雨时。",
            "薄宦经时谁举手，丰年重见且信眉。",
            "诸生未用歌华黍，得熟民贫未可知。"
        ]
    },
    {
        "id": 175085,
        "title": "挽耿侍郎",
        "author": "周南",
        "paragraphs": [
            "给事初为畿县令，姓名直彻阜陵前。",
            "后来佩尽名藩印，死去家无数顷田。",
            "留与道涂歌长者，未调鼎铉合长年。",
            "龚黄只取优称去，更有云台论百篇。"
        ]
    },
    {
        "id": 175086,
        "title": "同年葛签挽章  其一",
        "author": "周南",
        "paragraphs": [
            "杏园张饮上晴湖，忆在团司识面初。",
            "二纪年光何忽忽，五更春梦已蘧蘧。",
            "彯缨曾识飞凫舄，折狱争驰荐鹗书。",
            "可惜佳城萦蔓草，只教绿水泛红蕖。"
        ]
    },
    {
        "id": 175087,
        "title": "同年葛签挽章  其二",
        "author": "周南",
        "paragraphs": [
            "少年并马曲江游，曾到慈恩塔上头。",
            "过眼流光真露电，惊心宦海半沉浮。",
            "君今又隔重泉梦，世事嗟伤逝水流。",
            "独立东风数华发，不堪春草起离愁。"
        ]
    },
    {
        "id": 175088,
        "title": "挽秘撰赵郡运子固",
        "author": "周南",
        "paragraphs": [
            "旧学虚蒙一字褒，暮年曾得拜江臯。",
            "丹砂雅意成前约，玩印连章避左曹。",
            "事业略曾随手见，死生应叹有身劳。",
            "只今蜕迹西林去，始得先生蚤退高。"
        ]
    },
    {
        "id": 175089,
        "title": "阙题  其一",
        "author": "周南",
        "paragraphs": [
            "天怜羁迹寄诸侯，付与危栏早得秋。",
            "相见便知悬榻意，阚亡时得挟书游。",
            "山容老去苍崖在，水潦痕存浅碧收。",
            "高我儒冠无用世，不应更蹑九华楼。"
        ]
    },
    {
        "id": 175090,
        "title": "阙题  其二",
        "author": "周南",
        "paragraphs": [
            "天怜羁迹寄诸侯，差近危栏付与秋。",
            "风物卷帘都在眼，湖山如画恰当头。",
            "征鸿已作随阳计，社燕能为几日留。",
            "頼有楚天凉夜月，二年相伴上谯楼。"
        ]
    },
    {
        "id": 175091,
        "title": "皇帝合春帖子  其一",
        "author": "周南",
        "paragraphs": [
            "路寝朝元早，条风应律初。",
            "八荒跻寿域，一札下宽书。"
        ]
    },
    {
        "id": 175092,
        "title": "皇帝合春帖子  其二",
        "author": "周南",
        "paragraphs": [
            "玉烛天时正，金穰岁兆丰。",
            "华封遥上祝，圣德与天通。"
        ]
    },
    {
        "id": 175093,
        "title": "皇帝合春帖子  其三",
        "author": "周南",
        "paragraphs": [
            "禁籞希临幸，宵衣戒未明。",
            "余闲寓弧矢，劝讲只儒生。"
        ]
    },
    {
        "id": 175094,
        "title": "皇太后合春帖子  其一",
        "author": "周南",
        "paragraphs": [
            "迟日回苍陆，祥霏下庆霄。",
            "灵椿储寿嘏，宝册迨琼瑶。"
        ]
    },
    {
        "id": 175095,
        "title": "皇太后合春帖子  其二",
        "author": "周南",
        "paragraphs": [
            "官梅犹注萼，御柳渐垂丝。",
            "太母如任姒，深居宝俭慈。"
        ]
    },
    {
        "id": 175096,
        "title": "皇太后合春帖子  其三",
        "author": "周南",
        "paragraphs": [
            "内殿家人礼，猩袍奉玉巵。",
            "椒盘勤盥馈，百世有孙支。"
        ]
    },
    {
        "id": 175097,
        "title": "阻风",
        "author": "周南",
        "paragraphs": [
            "野鸡尘掠起，大舶势方张。",
            "客子双篙弱，回风得岸当。"
        ]
    },
    {
        "id": 175098,
        "title": "皇帝合春帖子  其一",
        "author": "周南",
        "paragraphs": [
            "晓漏催班拱至尊，千官绮胜簇金旛。",
            "紫皇恭俭忧民切，未祝椒盘祝兽樽。"
        ]
    },
    {
        "id": 175099,
        "title": "皇帝合春帖子  其二",
        "author": "周南",
        "paragraphs": [
            "玉宇朝来变好春，都传塞上已和亲。",
            "中天日月无私照，万国耕桑雨露均。"
        ]
    },
    {
        "id": 175100,
        "title": "皇帝合春帖子  其三",
        "author": "周南",
        "paragraphs": [
            "万里长城汉有人，羽书渐少捷书频。",
            "君王轸念春寒重，更解貂裘赐将臣。"
        ]
    },
    {
        "id": 175101,
        "title": "皇太后合春帖子  其一",
        "author": "周南",
        "paragraphs": [
            "三朝备福尊寿乐，七秩修龄古更稀。",
            "问寝龙楼家法在，鸡鸣步辇过慈帏。"
        ]
    },
    {
        "id": 175102,
        "title": "皇太后合春帖子  其二",
        "author": "周南",
        "paragraphs": [
            "当年三殿瑶池会，天仗将回乐未央。",
            "献岁东朝还大内，仙韶迟上万年觞。"
        ]
    },
    {
        "id": 175103,
        "title": "皇太后合春帖子  其三",
        "author": "周南",
        "paragraphs": [
            "濯龙宫馆漏声徐，闲把黄庭味道腴。",
            "侍女不持珠玉玩，争传文母澣衣图。"
        ]
    },
    {
        "id": 175104,
        "title": "九日有菊",
        "author": "周南",
        "paragraphs": [
            "此花每岁须霜后，素节今年置闰深。",
            "流转风光须好在，只愁人老鬓毛侵。"
        ]
    },
    {
        "id": 175105,
        "title": "咏梅  其一",
        "author": "周南",
        "paragraphs": [
            "此君一日不可欠，独尔梅花动隔年。",
            "更有晦冥风雨在，可能相见不依然。"
        ]
    },
    {
        "id": 175106,
        "title": "咏梅  其二",
        "author": "周南",
        "paragraphs": [
            "此花高是少人知，步到乔林始见之。",
            "老我怕风并怕雨，一年过了又无诗。"
        ]
    },
    {
        "id": 175107,
        "title": "咏梅  其三",
        "author": "周南",
        "paragraphs": [
            "不是冲寒欲避春，古来辞富不辞贫。",
            "高之孤竹求仁辈，卑是羊裘钓雪人。"
        ]
    },
    {
        "id": 175108,
        "title": "咏梅  其四",
        "author": "周南",
        "paragraphs": [
            "诗在溪桥兴在人，年来遶树费追寻。",
            "何人炼得冰霜骨，调出孤山韶濩音。"
        ]
    },
    {
        "id": 175109,
        "title": "过霅溪",
        "author": "周南",
        "paragraphs": [
            "晴溪帆卷𫇛声柔，两岸青红湿未收。",
            "欲问三吴清绝处，碧澜堂下采莲舟。"
        ]
    },
    {
        "id": 175110,
        "title": "宿春谷",
        "author": "周南",
        "paragraphs": [
            "猘儿总角交孙策，牛渚明年得小乔。",
            "邂逅英雄谁似此，向来州县岂徒劳。"
        ]
    },
    {
        "id": 175111,
        "title": "游石湖",
        "author": "周南",
        "paragraphs": [
            "晓日曈眬水雾开，自吹清管过湖来。",
            "阖闾城下青青草，又染裙腰上舞台。"
        ]
    },
    {
        "id": 175112,
        "title": "观钓鱼",
        "author": "周南",
        "paragraphs": [
            "凑饵惊跳去复回，直疑芒粒是浮埃。",
            "江湖多少潜渊地，何事持身水面来。"
        ]
    },
    {
        "id": 175113,
        "title": "南仲将至荷叶浦舟人忧鼠窃不敢宿浦下迨晓方渡闻久无荷矣",
        "author": "周南",
        "paragraphs": [
            "晴波绿净渺如湖，认得荷花似子都。",
            "疑是天孙憎俗驾，急收云锦长萑蒲。"
        ]
    },
    {
        "id": 175114,
        "title": "过齐门友人居",
        "author": "周南",
        "paragraphs": [
            "药栏园户是邻家，破板门开两髻丫。",
            "瓦斛子中柑落尽，腊前寻访白山茶。"
        ]
    },
    {
        "id": 175115,
        "title": "过青阳齐丘旧隠  其一",
        "author": "周南",
        "paragraphs": [
            "旧学纵横术已精，不妨高卧且辞荣。",
            "可怜三别秦淮路，不得终南处士名。"
        ]
    },
    {
        "id": 175116,
        "title": "过青阳齐丘旧隠  其二",
        "author": "周南",
        "paragraphs": [
            "利尽渔民五季年，谁蠲丁口亩输钱。",
            "不将公量收家邑，漫把征贤改应天。"
        ]
    },
    {
        "id": 175117,
        "title": "赠上人",
        "author": "周南",
        "paragraphs": [
            "上人梦里营诗思，比似看经僧更忙。",
            "包山寺里秋晴后，霜未浓时橘正香。"
        ]
    },
    {
        "id": 175118,
        "title": "又赠上人  其一",
        "author": "周南",
        "paragraphs": [
            "八十诗僧岁莫闲，又随白浪上包山。",
            "青霜四面橙栾熟，独步三门独自还。"
        ]
    },
    {
        "id": 175119,
        "title": "又赠上人  其二",
        "author": "周南",
        "paragraphs": [
            "八十高僧不诵经，挑单又发洞庭程。",
            "包山雪里三门上，吟就橙诗立又行。"
        ]
    },
    {
        "id": 175120,
        "title": "又赠上人  其三",
        "author": "周南",
        "paragraphs": [
            "橙橘青时最有香，包山架后两番霜。",
            "上人梦里营诗思，比似看经僧更忙。"
        ]
    },
    {
        "id": 175121,
        "title": "酌第四桥水有怀陆羽",
        "author": "周南",
        "paragraphs": [
            "未必茶瓯胜酒醒，且将衰发戴寒星。",
            "太湖西与松江接，不碍幽人第水经。"
        ]
    },
    {
        "id": 175122,
        "title": "横山寺楞伽塔诗  其一",
        "author": "周南",
        "paragraphs": [
            "白傅游春得几回，寺门还对海门开。",
            "行人莫问横山塔，曾见开皇混一来。"
        ]
    },
    {
        "id": 175123,
        "title": "横山寺楞伽塔诗  其二",
        "author": "周南",
        "paragraphs": [
            "姑苏台畔千年土，𣃁作牛羊出没行。",
            "惟有江山怀故国，五湖犹遶越东城。"
        ]
    },
    {
        "id": 175124,
        "title": "横山寺楞伽塔诗  其三",
        "author": "周南",
        "paragraphs": [
            "吴越台池大业城，如今花鸟故时春。",
            "思量却是楞伽塔，曾见苏州六代人。"
        ]
    },
    {
        "id": 175125,
        "title": "寒食怀游诚之",
        "author": "周南",
        "paragraphs": [
            "清溪寒食水弥漫，忆在齐山约共观。",
            "便著窄衫鞭马去，路傍惊讶是文官。"
        ]
    },
    {
        "id": 175126,
        "title": "十九日初程至青阳赵令尹遣妓出迎自至池不赴乐饮至此望见令却之",
        "author": "周南",
        "paragraphs": [
            "飘泊寒城两岁年，巧粧那记紫微篇。",
            "毛嫱不用惊飞鸟，买药韩休更可怜。"
        ]
    },
    {
        "id": 175127,
        "title": "重赋三高  其一",
        "author": "周南",
        "paragraphs": [
            "著就农夫谷不收，江湖著我系虚舟。",
            "渔樵拍手应相笑，不得长鲸取次休。"
        ]
    },
    {
        "id": 175128,
        "title": "重赋三高  其二",
        "author": "周南",
        "paragraphs": [
            "儿女呻吟岁又穷，也应无语对西风。",
            "向来一箸鲈鱼意，赢得寒亭四壁空。"
        ]
    },
    {
        "id": 175129,
        "title": "重赋三高  其三",
        "author": "周南",
        "paragraphs": [
            "千金孰与此身多，惭愧君王用已过。",
            "乞得头颅江海去，一生辛苦几渔蓑。"
        ]
    },
    {
        "id": 175130,
        "title": "寄友人",
        "author": "周南",
        "paragraphs": [
            "生前何事苦收身，身后浮名底样荣。",
            "只得太湖三万顷，与君亭下作真清。"
        ]
    },
    {
        "id": 175131,
        "title": "怀友人赵蹈中",
        "author": "周南",
        "paragraphs": [
            "水宿山行可煞劳，山川应是怕才豪。",
            "诗人只好游湘水，上却巴陵恐是骚。"
        ]
    },
    {
        "id": 175132,
        "title": "读信州赵昌甫诗",
        "author": "周南",
        "paragraphs": [
            "斯文世不收，未绝仅如缕。",
            "哦君古律诗，思君用心苦。",
            "廪钱能几何，茅舍月有取。",
            "怀哉斯人欤，被褐止衡堵。"
        ]
    },
    {
        "id": 175133,
        "title": "蚕妇怨",
        "author": "周南",
        "paragraphs": [
            "去年蹉却沤麻时，寒女卒岁号无衣。",
            "今年无叶蚕眠迟，五月簇茧方缲丝。",
            "丝成那望衣儿女，且织霜缣了官赋。",
            "不愁织尽杼轴空，只恐精麤不中度。",
            "寒女寒女无重叹，且将败缕缝新绽。",
            "愿得明年蚕叶平，剜肉医疮为汝办。"
        ]
    },
    {
        "id": 175134,
        "title": "呈南安孟使君",
        "author": "周南",
        "paragraphs": [
            "使君四十铜虎符，一矢曾识金仆姑。",
            "唐三百年进士举，不再鼓之终非夫。",
            "西风笼槐桂扶疎，笔势汹如涛江驱。",
            "知君三昧等游戏，我欲一言口嗫嚅。",
            "元凯登庸用谱系，稷契虽贤名第无。",
            "当时未有明光赋，致君大略到唐虞。",
            "君家六戟联椒涂，身无一点薰香污。",
            "颇疑膏粱逼寒畯，顾欲场屋争分铢。",
            "高山深林百年余，大夏生殖雨露濡。",
            "其间吾疑有栝柏，根蟠拟作轮囷株。",
            "尚能尔雅注虫鱼，下同年少争得途。",
            "极知文章君之余，何爱漏刻收桑榆。",
            "但疑入山见成鐻，可惜弹雀烦明珠。",
            "大夫当据要地居，仕宦须作执金吾。",
            "治经博士苟无命，不妨饿死同侏儒。",
            "君不见德裕生无不读书，死不肯与诸生俱。",
            "期君事业如韩吕，何嫌门地用崔卢。",
            "我尝一掷色得卢，盘中双陆万人呼。",
            "只今欲学支离疏，徒嗟七十战匈奴。"
        ]
    },
    {
        "id": 175135,
        "title": "过田家",
        "author": "周南",
        "paragraphs": [
            "得麦儿今喜，无梅雨又愆。",
            "翁身今七十，眼见几般年。",
            "连年增口数，再世种人田。",
            "机上畸零绢，今当数百钱。"
        ]
    },
    {
        "id": 175136,
        "title": "扫地",
        "author": "周南",
        "paragraphs": [
            "滑几悬游气，磨砖出寸光。",
            "及时须敝帚，措影见胡床。",
            "拱揖延书入，澄收得虑庄。",
            "苍头拥箕袂，持礼老夫旁。"
        ]
    },
    {
        "id": 175137,
        "title": "追送友人李季允归蜀三首并寄所怀  其一",
        "author": "周南",
        "paragraphs": [
            "独往知心在，晨风忆缆开。",
            "江涛宽屡涉，山鬼讯重来。",
            "甲子悲麟去，林庐有鴈囘。",
            "赠言吾岂敢，遗药可无猜。"
        ]
    },
    {
        "id": 175138,
        "title": "追送友人李季允归蜀三首并寄所怀  其二",
        "author": "周南",
        "paragraphs": [
            "保终无智力，丽泽慨重湖。",
            "白水当门户，清秋送舳舻。",
            "他山藏实录，稚子狎长途。",
            "自古多零落，空悲永夜徂。"
        ]
    },
    {
        "id": 175139,
        "title": "追送友人李季允归蜀三首并寄所怀  其三",
        "author": "周南",
        "paragraphs": [
            "西州余一老，六月上穷山。",
            "仲子何时到，三吴说鬓斑。",
            "土风添药费，圣代有生还。",
            "归梦商于近，音书报是间。"
        ]
    },
    {
        "id": 175140,
        "title": "伍相庙",
        "author": "周南",
        "paragraphs": [
            "封域依神保，遗哀记属镂。",
            "荒庭垂白露，古屋换爰乌。",
            "配食虚神果，除坛欠阖闾。",
            "向来存二庙，犹得慰三吴。"
        ]
    },
    {
        "id": 175141,
        "title": "又题伍相庙",
        "author": "周南",
        "paragraphs": [
            "废堞披榛旧，羁臣毕命心。",
            "江湖吞故壑，貌相匪斯今。",
            "激烈功名在，低徊岁月深。",
            "胥门沙衍浅，碑首未应沉。"
        ]
    },
    {
        "id": 175142,
        "title": "夏中兄病关心复了一二小书稍凉薾然有白发坐念力衰而学晚慨然有感",
        "author": "周南",
        "paragraphs": [
            "凉飔侵病榻，鬒发减玄膏。",
            "长得承亲健，宁辞煮药劳。",
            "书程贪昼永，心量怯年高。",
            "艾耋犹知礼，昏明在所操。"
        ]
    },
    {
        "id": 175143,
        "title": "刮釜",
        "author": "周南",
        "paragraphs": [
            "刮釜嗟邻母，经旬值湿薪。",
            "煎磨知物性，丰大转民贫。",
            "康食心知愧，哀嚣听颇亲。",
            "稻花伤昼雨，愁杀看书人。"
        ]
    },
    {
        "id": 175144,
        "title": "夏日游太湖  其一",
        "author": "周南",
        "paragraphs": [
            "荒莽残唐寺，前通霸越江。",
            "茭芦私井税，钟鼓助舂撞。",
            "大壑容渔户，残碑寄石幢。",
            "好山三四十，浮入两僧窗。"
        ]
    },
    {
        "id": 175145,
        "title": "夏日游太湖  其二",
        "author": "周南",
        "paragraphs": [
            "气逼梅天溽，衣沾溜雨篷。",
            "暗潮留地灢，阔水架天风。",
            "黯黑初星出，颠狂一瓠空。",
            "孙翁无片纸，说得五湖同。"
        ]
    },
    {
        "id": 175146,
        "title": "随太守送神归而有感",
        "author": "周南",
        "paragraphs": [
            "泌水洋洋可乐饥，强寻囊粟止儿啼。",
            "自怜蠹简为儒误，也逐鸣笳到佛祠。",
            "文字不堪供吏役，姓名渐喜少人知。",
            "一廛未办归耕计，坐看槐堂绿荫移。"
        ]
    },
    {
        "id": 175147,
        "title": "太平州陈大监挽章  其一",
        "author": "周南",
        "paragraphs": [
            "老去无成久索居，尚能林下听除书。",
            "百年门地推鸿绪，三月春江照隼旟。",
            "云路修程惊折轴，昔游风谊记囘车。",
            "绿阴春草佳城暮，无计亲陈野客蔬。"
        ]
    },
    {
        "id": 175148,
        "title": "太平州陈大监挽章  其二",
        "author": "周南",
        "paragraphs": [
            "人称扁画更传诗，飞到青冥却自迟。",
            "今代人门能有几，伤心年寿遽如斯。",
            "百年乔木虬枝在，千里棠阴晓角悲。",
            "日暮佳城春草碧，生刍遥奠野人巵。"
        ]
    },
    {
        "id": 175149,
        "title": "丘都督枢密挽章  其一",
        "author": "周南",
        "paragraphs": [
            "曩时威凤览辉初，独对丹霄耸万夫。",
            "千载阜陵嗟见晚，百年乔木有神扶。",
            "只将囊底安江左，不见天中运斗枢。",
            "圣主恩深臣命薄，悔今强敌尚逋诛。"
        ]
    },
    {
        "id": 175150,
        "title": "丘都督枢密挽章  其二",
        "author": "周南",
        "paragraphs": [
            "淮水尘清小使归，坏梁俄叹哲人萎。",
            "江山收泪还风景，草木知名怖鼓旗。",
            "生惜勋庸专管葛，死余忠信压边陲。",
            "南州十月停砧杵，料得闻丧处处悲。"
        ]
    },
    {
        "id": 175151,
        "title": "二月五日发舟",
        "author": "周南",
        "paragraphs": [
            "此行休羡得闲高，也莫徘徊过二毛。",
            "破砚无由赊一饭，且携黄牒拜南曹。"
        ]
    },
    {
        "id": 175152,
        "title": "春日迓新使君  其一",
        "author": "周南",
        "paragraphs": [
            "半生穷巷抱遗经，多谢诸公说姓名。",
            "四十头颅成底事，五更炊黍学将迎。"
        ]
    },
    {
        "id": 175153,
        "title": "春日迓新使君  其二",
        "author": "周南",
        "paragraphs": [
            "云幕初收未肯晴，又将风雨做清明。",
            "阴沉天气浑无頼，更兀篮舆梦里行。"
        ]
    },
    {
        "id": 175154,
        "title": "池阳春日迓新使君",
        "author": "周南",
        "paragraphs": [
            "东风卷地滚尘沙，扶起垂杨损尽花。",
            "留意野棠无意度，淡红疎蕾当年华。"
        ]
    },
    {
        "id": 175155,
        "title": "读唐诗  其一",
        "author": "周南",
        "paragraphs": [
            "一日勾消两卷诗，趁忙抄得是灯时。",
            "隔窗一哄狂风雨，无数啁啾冻雀儿。"
        ]
    },
    {
        "id": 175156,
        "title": "读唐诗  其二",
        "author": "周南",
        "paragraphs": [
            "自分余工督小儿，更抄两卷晚唐诗。",
            "勾消日力跏趺坐，欲写凄凉神已疲。"
        ]
    },
    {
        "id": 175157,
        "title": "读唐诗  其三",
        "author": "周南",
        "paragraphs": [
            "一般生态几人描，砑尽吴牋秃尽毫。",
            "却是晚唐工状物，手调烟露染天膏。"
        ]
    },
    {
        "id": 175158,
        "title": "听湖州歌",
        "author": "周南",
        "paragraphs": [
            "十五隣家女末行，棹歌端的诉衷情。",
            "试将月出株林比，应有齐风檃未成。"
        ]
    },
    {
        "id": 175159,
        "title": "柬龚立道",
        "author": "周南",
        "paragraphs": [
            "不课木奴千树入，却夸蠹简百年余。",
            "先生不要金花帖，只借耕田觅饭书。"
        ]
    },
    {
        "id": 175160,
        "title": "筇竹杖",
        "author": "周南",
        "paragraphs": [
            "四十龙钟欠一年，不应鹤骨会乘轩。",
            "杖头无用燃藜烛，倚向荒畦印屐痕。"
        ]
    },
    {
        "id": 175161,
        "title": "答静翁并以筇竹杖一枝赠行颂  其一",
        "author": "周南",
        "paragraphs": [
            "南鸿北鴈年年客，有个生涯主不知。",
            "撼动从来忧乐事，夜窗风叶响棠梨。"
        ]
    },
    {
        "id": 175162,
        "title": "答静翁并以筇竹杖一枝赠行颂  其二",
        "author": "周南",
        "paragraphs": [
            "栽松道者身先老，放下锄头好再来。",
            "八万四千关捩子，与公一个锁匙开。"
        ]
    },
    {
        "id": 175163,
        "title": "答静翁并以筇竹杖一枝赠行颂  其三",
        "author": "周南",
        "paragraphs": [
            "一筇九节添行李，用得人间处处尊。",
            "只要上山行饱饭，莫将风雪打人门。"
        ]
    },
    {
        "id": 175164,
        "title": "答静翁并以筇竹杖一枝赠行颂  其四",
        "author": "周南",
        "paragraphs": [
            "万事实头方稳当，十分足陌莫跷除。",
            "困来展席日里睡，读尽空中鸟迹书。"
        ]
    },
    {
        "id": 175165,
        "title": "途中赋落梅",
        "author": "周南",
        "paragraphs": [
            "一段幽奇破腊忙，只将迟暮了年光。",
            "从教篱落飘零尽，也胜房栊半面粧。"
        ]
    },
    {
        "id": 175166,
        "title": "冻藕",
        "author": "周南",
        "paragraphs": [
            "雪藕前身玉井莲，与泥俱出又经年。",
            "长卿渴杀郫筒酿，乞与春塘范堰船。"
        ]
    },
    {
        "id": 175167,
        "title": "游山寺",
        "author": "周南",
        "paragraphs": [
            "山寺清明蛱蝶飞，中庭古佛供琉璃。",
            "僧房也有追游市，瓦狗泥车诳小儿。"
        ]
    },
    {
        "id": 175168,
        "title": "喜鹊  其一",
        "author": "周南",
        "paragraphs": [
            "簷牙唤起前时梦，远信凭君便有期。",
            "岁暮柴门今事少，寒暄音问不须知。"
        ]
    },
    {
        "id": 175169,
        "title": "喜鹊  其二",
        "author": "周南",
        "paragraphs": [
            "火龟已食幽贞墨，干鹊犹将吉语传。",
            "高处营巢君自好，张罗门外尔徒喧。"
        ]
    },
    {
        "id": 175170,
        "title": "瓶中花",
        "author": "周南",
        "paragraphs": [
            "清晓铜瓶沃井华，青葱绿玉紫兰芽。",
            "鬓毛白尽心情在，不分看花学养花。"
        ]
    },
    {
        "id": 175171,
        "title": "咏史 郭汾阳女许桥神",
        "author": "周南",
        "paragraphs": [
            "汾阳蒲镇造浮桥，女许桥神水患消。",
            "河渎亲家从此号，正人夫岂自兴妖。"
        ]
    },
    {
        "id": 175172,
        "title": "咏史 陈茂呵水神",
        "author": "周南",
        "paragraphs": [
            "东都陈茂航海时，藐尔阳侯敢肆欺。",
            "拔剑一呼风浪息，大贤行处有天随。"
        ]
    },
    {
        "id": 175173,
        "title": "孔村",
        "author": "周南",
        "paragraphs": [
            "辙环死只欠居夷，此地传讹且阙疑。",
            "坏屋无烟桑柘少，绝怜犹似厄陈时。"
        ]
    },
    {
        "id": 175174,
        "title": "千金村",
        "author": "周南",
        "paragraphs": [
            "种豆燃萁地力劳，更将菜甲压豨膏。",
            "豪家粔籹消多少，切莫煎熬到老饕。"
        ]
    },
    {
        "id": 175175,
        "title": "行役",
        "author": "裘万顷",
        "paragraphs": [
            "宿雾锁山椒，落月挂林侧。",
            "崎岖历冈峦，仿佛辨阡陌。",
            "秋高风露寒，道远时序迫。",
            "安得归故园，篝灯理书册。"
        ]
    },
    {
        "id": 175176,
        "title": "武阳渡",
        "author": "裘万顷",
        "paragraphs": [
            "一舟小如叶，横在波涛中。",
            "纷纷川上人，欲渡愁北风。",
            "有帆天际来，渐近葭苇丛。",
            "寄声与问讯，恐是陶朱公。"
        ]
    },
    {
        "id": 175177,
        "title": "宿佛头塔",
        "author": "裘万顷",
        "paragraphs": [
            "孤村三四家，篱下尽禾忝。",
            "主人惯入市，能作市井语。",
            "开窗对竹山，揖客治尊俎。",
            "白云忽在眼，客泪堕如雨。"
        ]
    },
    {
        "id": 175178,
        "title": "罗溪桥",
        "author": "裘万顷",
        "paragraphs": [
            "我来从西昌，日日困尘土。",
            "谁知罗溪桥，净若初过雨。",
            "长松列左右，清风奏宫羽。",
            "薄暮舍篮舆，扁舟渡溪去。"
        ]
    },
    {
        "id": 175179,
        "title": "别友",
        "author": "裘万顷",
        "paragraphs": [
            "清宵月满梁，相思几搔首。",
            "不图尘土中，得共一尊酒。",
            "人事好乖甚，随复而分手。",
            "惟有管鲍心，明明若箕斗。"
        ]
    },
    {
        "id": 175180,
        "title": "次许秀才韵二首  其一",
        "author": "裘万顷",
        "paragraphs": [
            "痴儿欲了事，事竟莫之了。",
            "崇朝弄朱墨，校勘是与否。",
            "徐观鴈鹜行，大半落渠手。",
            "败群虽已去，考牧未有道。"
        ]
    },
    {
        "id": 175181,
        "title": "次许秀才韵二首  其二",
        "author": "裘万顷",
        "paragraphs": [
            "拙工不量力，自谓中了了。",
            "高谈盖一座，众可己独否。",
            "斯须临斧斤，汗背血两手。",
            "旁观信善斲，莫肯告以道。"
        ]
    },
    {
        "id": 175182,
        "title": "病中闻伯量相访寄之二首  其一",
        "author": "裘万顷",
        "paragraphs": [
            "我屋修竹根，身闲境逾静。",
            "维摩本无心，谁令示人病。",
            "夕阳耿疎林，影落莓苔径。",
            "伫立有所怀，高人傥乘兴。"
        ]
    },
    {
        "id": 175183,
        "title": "病中闻伯量相访寄之二首  其二",
        "author": "裘万顷",
        "paragraphs": [
            "高人在城郭，应酬颇纷如。",
            "忆我烟霞栖，遗我一纸书。",
            "雨余窗户凉，蛩声满阶除。",
            "相过有成言，何时命巾车。"
        ]
    },
    {
        "id": 175184,
        "title": "次范光伯泛江韵",
        "author": "裘万顷",
        "paragraphs": [
            "夫君陶阮徒，俗子所不快。",
            "屹然颓其中，特立盖甚介。",
            "平生江湖乐，欲去不得迈。",
            "何当从君游，渔钓寄吾解。"
        ]
    },
    {
        "id": 175185,
        "title": "螘运",
        "author": "裘万顷",
        "paragraphs": [
            "知战不能损，檀氏所以亡。",
            "吾媿与敌槐，将何固封疆。",
            "及此闲暇时，相与积乃仓。",
            "不须更他骛，富国兵自强。"
        ]
    },
    {
        "id": 175186,
        "title": "次伯仁善利阁小室韵",
        "author": "裘万顷",
        "paragraphs": [
            "山林吾所庐，夜月但对影。",
            "焉知江上人，一日了万境。",
            "褰裳步崇台，有室妍且静。",
            "徘徊不能去，坐见四山暝。"
        ]
    },
    {
        "id": 175187,
        "title": "见雪",
        "author": "裘万顷",
        "paragraphs": [
            "玄冥当语谁，饷我一簷雪。",
            "吾庐本来静，得此更清绝。",
            "遥怜北海上，往往已盈尺。",
            "啮毡人在否，毋凌汉臣节。"
        ]
    },
    {
        "id": 175188,
        "title": "出门",
        "author": "裘万顷",
        "paragraphs": [
            "出门复入门，吾行竟安之。",
            "携书北窗下，翻阅聊自怡。",
            "有怀千载人，掩卷还歔欷。",
            "采采首阳薇，恋恋商山芝。",
            "一裘或终身，欣然钓江湄。",
            "斯人不可作，斯道日湮微。",
            "目前稻梁谋，凫鴈方齐飞。",
            "青田寂无音，岁晚将畴依。",
            "慎勿出门去，尘埃染人衣。"
        ]
    },
    {
        "id": 175189,
        "title": "菖蒲",
        "author": "裘万顷",
        "paragraphs": [
            "康庐入吾怀，十载驰梦魂。",
            "踵门者何人，遗予以芳荪。",
            "欢然得其趣，如对五老言。",
            "幽姿出岩谷，常带冰雪痕。",
            "尘容为一洗，两目不复昏。",
            "忽思三峡流，褰衣涉潺湲。",
            "因仍一寸石，浸润九节根。",
            "人言可扶老，岁月须其蕃。",
            "兹理谅不诬，吾将从绮园。"
        ]
    },
    {
        "id": 175190,
        "title": "宿田家竹亭",
        "author": "裘万顷",
        "paragraphs": [
            "我家西山巅，四壁皆此君。",
            "朅来事奔驰，日与茅苇亲。",
            "方思坡仙诗，恐入俗士群。",
            "止我宿者谁，此君满其门。",
            "颀然千百夫，一见若故人。",
            "夜深清风来，好音梦中闻。",
            "呼童启北窗，为渠炷炉芬。"
        ]
    },
    {
        "id": 175191,
        "title": "送诗僧如师西游",
        "author": "裘万顷",
        "paragraphs": [
            "乡来诗坛上，权可声籍籍。",
            "君虽后两翁，而已分半席。",
            "主人龙门高，宜有如此客。",
            "横行翰墨场，往往一当百。",
            "挟是今西游，吐谈取双璧。",
            "要须早归来，成就法王宅。"
        ]
    },
    {
        "id": 175192,
        "title": "从人觅墨梅",
        "author": "裘万顷",
        "paragraphs": [
            "熏炉束诗魂，茗碗驱睡思。",
            "掩关寂无营，翰墨自娱戏。",
            "山寒溪正清，月澹雪初霁。",
            "横斜两三枝，见说可人意。",
            "天机如胸中，出手特余事。",
            "何时翦冰纨，来对病居士。"
        ]
    },
    {
        "id": 175193,
        "title": "睡起",
        "author": "裘万顷",
        "paragraphs": [
            "疾去得安卧，寒宵不知长。",
            "邻鸡忽闻声，曙色侵我床。",
            "人生孰无营，晨兴固其常。",
            "奈何以一身，投之百忧场。",
            "吾方休吾心，与世长相忘。",
            "适逢希夷翁，授我枕中方。",
            "意行到华胥，日昃犹徜徉。",
            "回观一世人，扰扰良可伤。",
            "谁能从我游，要须留春皇。"
        ]
    },
    {
        "id": 175194,
        "title": "读邸报",
        "author": "裘万顷",
        "paragraphs": [
            "纷纷天下事，翻覆良难期。",
            "不知窈冥中，主张者云谁。",
            "工拙判两涂，人谋岂容施。",
            "得非欲平治，机缄遂潜移。",
            "目前三四公，并用无一遗。",
            "毋嫌滞一州，民实邦之基。",
            "乡来番江头，亲见国子师。",
            "德行渊与骞，千载如同时。",
            "斯人使临民，儿不頼母慈。",
            "人言致泰和，须索登臯夔。",
            "位崇泽斯均，否则失所宜。",
            "天乎傥人从，何时可臻兹。"
        ]
    },
    {
        "id": 175195,
        "title": "次伯量赠别诗韵",
        "author": "裘万顷",
        "paragraphs": [
            "我生既驽下，且复寡见闻。",
            "时时警其愚，姻党頼有君。",
            "自惭将且疲，不足张此军。",
            "君乃不我弃，欢然与同群。",
            "愿学如之何，此志亦已勤。",
            "正坐未知方，所得不足云。",
            "人生所好杂，其力用是分。",
            "词章末技耳，安能媲皇坟。",
            "而况字书学，兀兀纂说文。",
            "曷若鞭吾心，或有汗马勋。",
            "请益恨未能，别君大江𣸣。",
            "长吟昌黎诗，安得身登云。"
        ]
    },
    {
        "id": 175196,
        "title": "老农叹",
        "author": "裘万顷",
        "paragraphs": [
            "霜耕冰在趾，雨种泥没膝。",
            "旱魃忽为虐，耕种谩劳力。",
            "去年幸一稔，今岁免艰食。",
            "细听老农语，令我三叹息。",
            "但愿从此去，龙骨长挂壁。",
            "大田多黍稌，高廪若山积。",
            "或云谷大丰，则恐钱转啬。",
            "夏租星火急，处此未有策。",
            "细民一钱税，往往亦追索。",
            "谷贱反伤农，此语传自昔。",
            "语客且勿忧，新丝尚堪质。"
        ]
    },
    {
        "id": 175197,
        "title": "送范光伯北行",
        "author": "裘万顷",
        "paragraphs": [
            "玄冥将归休，勾芒已促装。",
            "江边疎柳青，江上寒梅香。",
            "有客当此时，中流驾风樯。",
            "欲学太史公，穷汶泗沅湘。",
            "吾闻帝王州，雄丽几钱塘。",
            "畴昔驻六龙，至今绘未央。",
            "鹭洲横渺弥，凤台摩青苍。",
            "名山与大川，往往遥相望。",
            "是间或小留，不妨月徜徉。",
            "平生学屠龙，袖手五字章。",
            "兹逢贤主人，定知奏宫商。",
            "追李逐杜陵，相与升其堂。",
            "要令千万篇，金薤垂琳琅。",
            "秋风鸿鴈来，因之东南翔。",
            "写君磊磈胸，慰我离别肠。"
        ]
    },
    {
        "id": 175198,
        "title": "安乐窝示元德弟二首  其一",
        "author": "裘万顷",
        "paragraphs": [
            "往时病僧寮，今为安乐窝。",
            "昔病而今安，所得良已多。",
            "百年直须臾，一丘且婆娑。",
            "倦翼栖茂林，潜鳞渺重波。",
            "方欣随所愿，岂复知其他。",
            "朝来启南窗，群山鬰嵯峨。",
            "上有无心云，乘风远相过。",
            "却观声利场，纷纷正横戈。",
            "到头蛮与触，胜负能几何。",
            "曷若休吾心，考槃依涧阿。",
            "孟夏草木繁，雨余气清和。",
            "四壁环断碑，经史星宿罗。",
            "幅巾据胡床，翛然自吟哦。",
            "因之成此诗，要使儿童歌。"
        ]
    },
    {
        "id": 175199,
        "title": "安乐窝示元德弟二首  其二",
        "author": "裘万顷",
        "paragraphs": [
            "清泉出石窦，白云卧山窝。",
            "淋淫乍开霁，原野欢声多。",
            "吾庐近西峰，其下林婆娑。",
            "解衣坐磐石，持竿钓清波。",
            "主人忘机心，鸥鸟亦无他。",
            "东鲁与南郭，泰山等峩峩。",
            "周子何人哉，自许不啻过。",
            "一朝离草堂，山英遂横戈。",
            "折辕不得还，如此俗驾何。",
            "仰视前修翁，铅刀比太阿。",
            "予弟山林人，心平气自和。",
            "懽然乐箪瓢，笑彼荤膻罗。",
            "好书不厌观，佳句时一哦。",
            "烦赓紫芝曲，为我醉时歌。"
        ]
    },
    {
        "id": 175200,
        "title": "题余仲祥松斋",
        "author": "裘万顷",
        "paragraphs": [
            "芳妍桃李场，纷趋欻成蹊。",
            "长松坐偃蹇，遂尔不见知。",
            "平生异时人，不与俗转移。",
            "萧然尘埃中，擅此丘壑奇。",
            "窗空境逾清，四壁风来吹。",
            "抱琴揖苍髯，喜气掀两眉。",
            "臭味既与同，相亲不相违。",
            "直期阅岁寒，可但忘朝饥。",
            "斯正如乃翁，过处更过之。",
            "直比千丈干，历落不受羁。",
            "只恐大厦成，梁栋各有施。",
            "出处初何心，山灵勿疑渠。"
        ]
    },
    {
        "id": 175201,
        "title": "题伯量春风堂",
        "author": "裘万顷",
        "paragraphs": [
            "未登春风堂，尝读春风诗。",
            "春风不易得，令人每怀思。",
            "一堂谁独无，所至皆有之。",
            "奈何堂中人，此意多背驰。",
            "听雨不对床，煮豆先燃萁。",
            "宁赓粟布歌，不肯吹埙箎。",
            "和气自此伤，怨怒无休时。",
            "遂令君家堂，独立修江湄。",
            "昔我尝宦游，兄弟轻别离。",
            "自从失予季，忧闷鬓成丝。",
            "仲叔幸无他，相从日怡怡。",
            "数榻松竹间，颇与我辈宜。",
            "浊醪无独斟，陈编有同披。",
            "从今当杜门，共试春风词。",
            "燕谷恐尚寒，暖律冀一吹。",
            "君能不靳否，春风元不私。"
        ]
    },
    {
        "id": 175202,
        "title": "钱塘别吴长文司理",
        "author": "裘万顷",
        "paragraphs": [
            "同心而异乡，既见复轻别。",
            "岂终无会期，南北渺难必。",
            "邮亭君与我，强饭再三说。",
            "此意非不领，欲话声已咽。",
            "肩舆使前驱，分手大江侧。",
            "升高辄回首，犹拟望颜色。",
            "予家古南州，胜友固不乏。",
            "如君相知深，千百未见一。",
            "君才十倍我，君德更刚直。",
            "赠行诗满纸，字字良有益。",
            "谁与趣我去，胡不缓旬浃。",
            "噬脐怅弗及，写心寄愁绝。"
        ]
    },
    {
        "id": 175203,
        "title": "咨咨草根虫",
        "author": "裘万顷",
        "paragraphs": [
            "咨咨草根虫，瑟瑟叶上雨。",
            "休休退食人，落落谁与语。",
            "陈编竟日披，陋室随时处。",
            "此心苟自乐，贫贱亦得所。",
            "夷齐虽饿死，清风冠千古。",
            "颜子瓢屡空，宣父极称许。",
            "但当守吾仁，晋楚何足数。",
            "试看松与柏，矫矫傲寒暑。"
        ]
    },
    {
        "id": 175204,
        "title": "夜坐荐福寺次王成之韵",
        "author": "裘万顷",
        "paragraphs": [
            "鞭鸾未暇相追逐，且向祇园止君宿。",
            "清谈待得月华生，窗户明明耿残烛。",
            "谁令泉石堕吾前，洗净人间丝与竹。",
            "风帆明发君不留，此乐只应吾所独。"
        ]
    },
    {
        "id": 175205,
        "title": "厌原山中晓行",
        "author": "裘万顷",
        "paragraphs": [
            "碧鸡夜半声啁哳，唤起幽人步林樾。",
            "秋高风露著群木，无数寒花泣明月。",
            "松篁一径宛如画，石溜涓涓更清绝。",
            "山巅便好结茅庐，莫待他年鬓成雪。"
        ]
    },
    {
        "id": 175206,
        "title": "秋试示诸儿",
        "author": "裘万顷",
        "paragraphs": [
            "漠漠轻云弄寒影，霏霏小雨生秋兴。",
            "黄槐开尽举子心，丹桂喜传仙籍信。",
            "竹斋双手缩袖间，坐看群儿鏖一战。",
            "春风跃马不为难，此去毋言日边远。"
        ]
    },
    {
        "id": 175207,
        "title": "十二月大雨",
        "author": "裘万顷",
        "paragraphs": [
            "一冬都无五日寒，赤日杲杲后土干。",
            "水官丐归帝弗许，诘朝不雨吾戮汝。",
            "斯须便放大瓢倾，一洗万里尘埃清。",
            "不妨更作尺深雪，桑榆之功尚堪说。"
        ]
    },
    {
        "id": 175208,
        "title": "灯下偶次前韵",
        "author": "裘万顷",
        "paragraphs": [
            "北风吹雨夜正寒，北窗吟诗舌欲干。",
            "千辛万苦浪如许，饭颗山头谁著汝。",
            "何如一尊随意倾，酒酣不问浊与清。",
            "明朝纵有三尺雪，灞陵诗句无庸说。"
        ]
    },
    {
        "id": 175209,
        "title": "赠拂云主人",
        "author": "裘万顷",
        "paragraphs": [
            "十年作计须种木，一日不可使无竹。",
            "道人于此得三昧，绿雾中间著苍玉。",
            "拂云谁为名其居，我亦心同云卷舒。",
            "相期直觅飞霞佩，不用重拈种树书。"
        ]
    },
    {
        "id": 175210,
        "title": "次余主簿仲庸梅韵",
        "author": "裘万顷",
        "paragraphs": [
            "春醪欲冰木欲折，急雨风吹不成雪。",
            "玉妃夜堕广寒宫，开作寒花赛清绝。",
            "未须千树插山巅，且要几枝横水边。",
            "暗香疎影尚无恙，凭谁唤起西湖仙。",
            "不妨琢句更驰送，一洗十年尘土梦。",
            "铁心元不为渠回，眼底珠玑聊簸弄。"
        ]
    },
    {
        "id": 175211,
        "title": "再呈仲庸",
        "author": "裘万顷",
        "paragraphs": [
            "芳枝莫遣风吹折，要看枝头千点雪。",
            "孤山畴昔盛开时，十里香飔飞不绝。",
            "蹇馿乌帽照霜颠，长吟竟日溪桥边。",
            "自从和靖收声后，一时翰墨归坡仙。",
            "只今往事飞鸿送，寂寞西湖投老梦。",
            "花开花落谩伤心，明月清湍谁与弄。"
        ]
    },
    {
        "id": 175212,
        "title": "赠仙茅道士",
        "author": "裘万顷",
        "paragraphs": [
            "茅斋高卧日将午，自起钩帘试香缕。",
            "门前剥啄谁叩门，杖履萧然颜貌古。",
            "亟呼儿童延入座，饷以清风涤袢暑。",
            "论医说相俱第一，触热远来寻我语。",
            "嗟哉人生浪辛苦，到头事事皆尘土。",
            "万钱鼎食吾无取，君有仙茅幸分与。"
        ]
    },
    {
        "id": 175213,
        "title": "寄题胡穑斋盆池",
        "author": "裘万顷",
        "paragraphs": [
            "穑斋主人嗜泉石，一舸来家楚江侧。",
            "水光山色晴逼人，中有轩窗更清绝。",
            "汲泉为池良不恶，坐见涟漪照金碧。",
            "匳开宝鉴大如许，月堕冰轮光欲溢。",
            "何须泰华寻玉井，谩说仇池有仙穴。",
            "个中风露无处著，长为昭华洗炎热。",
            "嗟予疎懒真成癖，想像哦诗竟何益。",
            "安得身为穑斋客，醉卧池边听锦瑟。"
        ]
    },
    {
        "id": 175214,
        "title": "雨后",
        "author": "裘万顷",
        "paragraphs": [
            "秋事雨已毕，秋容晴为妍。",
            "新香浮𫁂䅉，余润溢潺湲。",
            "机杼蛩声里，犁锄鹭影边。",
            "吾生一何幸，田里又丰年。"
        ]
    },
    {
        "id": 175215,
        "title": "凉风",
        "author": "裘万顷",
        "paragraphs": [
            "凉风几时动，日暮已秋声。",
            "稍稍月华白，纷纷林影清。",
            "予怀元不恶，世事巧相撄。",
            "所愿西成后，边头息戍兵。"
        ]
    },
    {
        "id": 175216,
        "title": "用郑浮梁韵简圜师二首  其一",
        "author": "裘万顷",
        "paragraphs": [
            "杖屦山蹊窄，钟鱼佛界深。",
            "寒梅残屋角，春荠老墙阴。",
            "一水元无恙，扁舟尚可寻。",
            "烦师掬清溜，为我洗尘心。"
        ]
    },
    {
        "id": 175217,
        "title": "用郑浮梁韵简圜师二首  其二",
        "author": "裘万顷",
        "paragraphs": [
            "古寺规模壮，空山岁月深。",
            "春排千树绿，云堕一溪阴。",
            "地僻人稀到，官闲我得寻。",
            "归来诧清赏，未觉负初心。"
        ]
    },
    {
        "id": 175218,
        "title": "次黄存之韵",
        "author": "裘万顷",
        "paragraphs": [
            "客宦何时了，官居又岁余。",
            "归心五湖梦，病眼一床书。",
            "近作君能富，新功我略无。",
            "不妨赋游猎，会有荐相如。"
        ]
    },
    {
        "id": 175219,
        "title": "旸谷偶成",
        "author": "裘万顷",
        "paragraphs": [
            "爱日袪愁雾，微和散积阴。",
            "一窗尘外趣，万竹岁寒心。",
            "士要崇清节，吾将老故林。",
            "抱琴聊一醉，何用觅知音。"
        ]
    },
    {
        "id": 175220,
        "title": "书率更西林碑",
        "author": "裘万顷",
        "paragraphs": [
            "冉冉老将至，区区心已疲。",
            "文章非世用，字画谩儿嬉。",
            "庐阜多名刹，隋人有断碑。",
            "骊黄虽易辩，堂奥未容窥。"
        ]
    },
    {
        "id": 175221,
        "title": "晚岁送馆人归省",
        "author": "裘万顷",
        "paragraphs": [
            "不厌冰霜路，冲寒办一归。",
            "晨鸡戒鞍马，春酒寿庭闱。",
            "灯火知辛苦，云霄会奋飞。",
            "相期纡绿绶，非但戏斑衣。"
        ]
    },
    {
        "id": 175222,
        "title": "别敬叔",
        "author": "裘万顷",
        "paragraphs": [
            "笔砚君无间，冰霜岁又除。",
            "诸生得模范，六艺共耕锄。",
            "松菊渊明宅，蓬蒿仲蔚居。",
            "相望傥相忆，时寄数行书。"
        ]
    },
    {
        "id": 175223,
        "title": "赠画工",
        "author": "裘万顷",
        "paragraphs": [
            "彩笔三生梦，春莲万叶花。",
            "笑人为市道，随分足生涯。",
            "山路净如水，溪流浅见沙。",
            "能来良不恶，看我傲烟霞。"
        ]
    },
    {
        "id": 175224,
        "title": "次胡伯仁韵",
        "author": "裘万顷",
        "paragraphs": [
            "山长飞鸟急，江阔去帆微。",
            "唱晚几渔笛，凭高一钓矶。",
            "从君濯冰雪，满袖得珠玑。",
            "三叹不能已，归来吟夕晖。"
        ]
    },
    {
        "id": 175225,
        "title": "书晁文元道院集",
        "author": "裘万顷",
        "paragraphs": [
            "华屋金狨座，雕鞍驷马车。",
            "才堪夸世俗，早已落丘墟。",
            "此病久沈痼，无人解扫除。",
            "千年子晁子，道院有遗书。"
        ]
    },
    {
        "id": 175226,
        "title": "送范二丈入蓝田书院二首  其一",
        "author": "裘万顷",
        "paragraphs": [
            "今代崔斯立，才高不负丞。",
            "君方为重客，人谓得良朋。",
            "敏捷朝千字，辛勤夜一灯。",
            "明年冠秋试，万里看飞腾。"
        ]
    },
    {
        "id": 175227,
        "title": "送范二丈入蓝田书院二首  其二",
        "author": "裘万顷",
        "paragraphs": [
            "君在淳熙日，尝师陆监丞。",
            "今为后死者，乐有远来朋。",
            "此道未坠地，他时要续灯。",
            "病夫力不足，拱立看𬸣腾。"
        ]
    },
    {
        "id": 175228,
        "title": "夜坐再用韵二首  其一",
        "author": "裘万顷",
        "paragraphs": [
            "洪井今真隠，长沙昔谩丞。",
            "余生付岩壑，拙宦愧交朋。",
            "饭菜浑忘肉，囊萤足代灯。",
            "诗成夜将半，云际月腾腾。"
        ]
    },
    {
        "id": 175229,
        "title": "夜坐再用韵二首  其二",
        "author": "裘万顷",
        "paragraphs": [
            "家有辋川集，人如王右丞。",
            "琴书多暇日，觞咏尽高朋。",
            "拟脱云山屐，来分夜案灯。",
            "新诗要传写，病眼任瞢腾。"
        ]
    },
    {
        "id": 175230,
        "title": "送胡仲立入京",
        "author": "裘万顷",
        "paragraphs": [
            "昔对延英日，诸公叹弗如。",
            "敢言天下事，不负案头书。",
            "此去朝双阙，悬知有异除。",
            "荣途方著脚，未用曳长裾。"
        ]
    },
    {
        "id": 175231,
        "title": "次施真人韵",
        "author": "裘万顷",
        "paragraphs": [
            "素𫖒方多难，丹砂傥一逢。",
            "勿疑蕉覆鹿，会见竹成龙。",
            "涧水远仍洁，岩花幽更浓。",
            "行行望仙宇，知在最高峰。"
        ]
    },
    {
        "id": 175232,
        "title": "偶成",
        "author": "裘万顷",
        "paragraphs": [
            "松径烦风扫，柴门为雨扃。",
            "行携道院集，坐对敬斋铭。",
            "好事心常记，闲谈耳不听。",
            "观空为时悮，无异醉初醒。"
        ]
    },
    {
        "id": 175233,
        "title": "老屋",
        "author": "裘万顷",
        "paragraphs": [
            "老屋久欹侧，随宜聊拄撑。",
            "吾今且共住，缘尽会须行。",
            "雨打从教坏，风摇不用惊。",
            "世间虚幻相，聚散本无情。"
        ]
    },
    {
        "id": 175234,
        "title": "留浅沙",
        "author": "裘万顷",
        "paragraphs": [
            "故山岂不好，萧寺亦堪居。",
            "作意多成碍，无心始自如。",
            "钟鱼饱香积，枕簟熟华胥。",
            "但惜诗成后，旁无阿买书。"
        ]
    },
    {
        "id": 175235,
        "title": "寄题喻高士澹轩",
        "author": "裘万顷",
        "paragraphs": [
            "世事邯郸枕，生涯老子书。",
            "能知澹中味，雅称竹间居。",
            "石径排云入，霜根带月锄。",
            "纷华不到眼，赢得玩清虚。"
        ]
    },
    {
        "id": 175236,
        "title": "晚步",
        "author": "裘万顷",
        "paragraphs": [
            "日落欲闭户，风清聊杖藜。",
            "千山犹带雨，一径已无泥。",
            "㶁㶁水声急，悠悠云影低。",
            "催归缘底事，著意旁人啼。"
        ]
    },
    {
        "id": 175237,
        "title": "荣姪试周",
        "author": "裘万顷",
        "paragraphs": [
            "汝生方满岁，伯发已星星。",
            "桑苎甘投老，兰荪喜向荣。",
            "席间无一印，帷下有诸经。",
            "莫学鱼儿戏，来年快聚萤。"
        ]
    },
    {
        "id": 175238,
        "title": "题洪内翰爽榭",
        "author": "裘万顷",
        "paragraphs": [
            "雾阁云窗天外安，悬知幽趣胜人间。",
            "帘栊夜月浮银海，桃李春风醉玉山。",
            "自笑红尘无暇日，浪凭清梦觅商颜。",
            "何如飞佩随君后，细看匡庐紫翠鬟。"
        ]
    },
    {
        "id": 175239,
        "title": "次元德弟示从龙入学",
        "author": "裘万顷",
        "paragraphs": [
            "生儿虽小莫怜渠，学问工夫在谨初。",
            "今日从师良不恶，他年闭户反成疎。",
            "双亲未老身无事，诸父能文家有书。",
            "好与汝兄俱努力，后生丛里试群居。"
        ]
    },
    {
        "id": 175240,
        "title": "次洪内相菊亭",
        "author": "裘万顷",
        "paragraphs": [
            "诗僊种菊未多时，因菊名亭早有诗。",
            "欲为寒花标晚节，故将新句寄东篱。",
            "平生未省翻三峡，高处那能赞一辞。",
            "便得从容侍公侧，回头已是十年迟。"
        ]
    },
    {
        "id": 175241,
        "title": "次洪内相梅亭",
        "author": "裘万顷",
        "paragraphs": [
            "人间多是梅开后，旋踵东篱事故常。",
            "那得红帘卷朱户，细看素质傲清霜。",
            "一生寄兴云山外，几度搔头江路傍。",
            "咫尺名园身未到，夜窗羞对返魂香。"
        ]
    },
    {
        "id": 175242,
        "title": "夜坐",
        "author": "裘万顷",
        "paragraphs": [
            "炉火篝灯孰与同，此心吾欲付冥鸿。",
            "茅簷已作十旬雨，蕙帐不禁连夜风。",
            "一段清愁诗句里，十分寒事酒杯中。",
            "溪云未用安排雪，且听梅花试小红。"
        ]
    },
    {
        "id": 175243,
        "title": "雪",
        "author": "裘万顷",
        "paragraphs": [
            "天花一夜泄春机，飞坠人间片片奇。",
            "有色有光欺柳絮，无声无臭点梅枝。",
            "纵横万舞风回处，表里双清月霁时。",
            "此景惟诗可摹写，却怜老去不工诗。"
        ]
    },
    {
        "id": 175244,
        "title": "寄高菊磵谢惠诗集",
        "author": "裘万顷",
        "paragraphs": [
            "高名如斗夜垂天，无地追思每自怜。",
            "正欲为君寻五老，乃蒙因我到双泉。",
            "新诗妙绝闲方就，稚子携归喜欲颠。",
            "此去湖边不多远，秋风当觅钓鱼船。"
        ]
    },
    {
        "id": 175245,
        "title": "寄元龄弟",
        "author": "裘万顷",
        "paragraphs": [
            "夜床风雨梦到处，东湖西山如接连。",
            "安信喜随乌鹊后，雅怀知寄白鸥边。",
            "轩窗春动花阴满，图史香浮墨色鲜。",
            "个里诗书应有味，不妨兼读养生篇。"
        ]
    },
    {
        "id": 175246,
        "title": "次元德弟",
        "author": "裘万顷",
        "paragraphs": [
            "宁逐春风上下狂，懒从桃李借恩光。",
            "只应朝市风波恶，不似山林气味长。",
            "莫惜举杯邀太白，要看骑马似知章。",
            "南征他日如相忆，诗句还须付革囊。"
        ]
    },
    {
        "id": 175247,
        "title": "玉山道中时赴掌故之命",
        "author": "裘万顷",
        "paragraphs": [
            "麦苗堆绿菜花黄，一簇人家古道傍。",
            "酒熟不妨邀里巷，年丰赢得事农桑。",
            "世情只说宦游好，客里那知归兴长。",
            "我有平生蓑笠在，钓丝何日理斜阳。"
        ]
    },
    {
        "id": 175248,
        "title": "端午上饶道中",
        "author": "裘万顷",
        "paragraphs": [
            "一春留滞在京华，午日依前未到家。",
            "细葛香罗素无望，黄尘乌帽亦堪嗟。",
            "争舟野渡人如簇，立马邮亭日欲斜。",
            "遥想埙箎献亲寿，彩衣罗拜酌流霞。"
        ]
    },
    {
        "id": 175249,
        "title": "临安别余求之",
        "author": "裘万顷",
        "paragraphs": [
            "长安车盖喜如云，邂逅惟君是故人。",
            "风月满怀情洒落，珠玑撒纸句清新。",
            "携来客里一尊酒，洗尽湖边十里尘。",
            "富贵功名丈夫事，别离无用泪沾巾。"
        ]
    },
    {
        "id": 175250,
        "title": "乡人罗朝宗与兵部尚书京公有旧将往见之遇予于乐平因饯别",
        "author": "裘万顷",
        "paragraphs": [
            "四时成岁秋云暮，九月肃霜天渐寒。",
            "有客褰裳涉鄱水，逢人剧口话长安。",
            "悬知欲听星辰履，厌见从来苜蓿盘。",
            "姑举一觞饯行色，无鱼长铗切休弹。"
        ]
    },
    {
        "id": 175251,
        "title": "旸谷偶成",
        "author": "裘万顷",
        "paragraphs": [
            "竹近颇忻衣袂爽，苔深长恐履痕侵。",
            "夜灯四壁图书影，晓日一床花木阴。",
            "载酒只今谁好事，绝弦从昔为知音。",
            "区区外物成何用，慎勿缘渠愁此心。"
        ]
    },
    {
        "id": 175252,
        "title": "入京道中风雨因赋此遂退休",
        "author": "裘万顷",
        "paragraphs": [
            "新筑书堂壁未干，马蹄催我上长安。",
            "儿时只道为官好，老去方知行路难。",
            "千里关山千里梦，一番风雨一番寒。",
            "何如静坐茅斋下，翠竹苍梧仔细看。"
        ]
    },
    {
        "id": 175253,
        "title": "闲居",
        "author": "裘万顷",
        "paragraphs": [
            "闲居最与性相便，勤即繙书懒即眠。",
            "终日闭门真省事，有时面壁似耽禅。",
            "大椿岁籥祈亲寿，断简生涯听子传。",
            "待问洪崖觅丹诀，白云深处引寒泉。"
        ]
    },
    {
        "id": 175254,
        "title": "松花开竹笋茂喜而咏之",
        "author": "裘万顷",
        "paragraphs": [
            "繁花密笋暮春时，妆点园林一段奇。",
            "金粉生香风细细，斑衣留润露垂垂。",
            "品高宜入神僊药，节劲终全冰雪姿。",
            "笑彼杏桃儿女态，谩争艳冶媚山歧。"
        ]
    },
    {
        "id": 175255,
        "title": "睡起书怀时诸公相勉再出",
        "author": "裘万顷",
        "paragraphs": [
            "北窗终日废书眠，一枕清风直万钱。",
            "云度茅簷轻冉冉，泉生石砌净涓涓。",
            "不嫌雨脚花间注，要听秋声屋外传。",
            "三径初成吾欲老，幕中何用泛红莲。"
        ]
    },
    {
        "id": 175256,
        "title": "有感时与李弘斋有约",
        "author": "裘万顷",
        "paragraphs": [
            "去年今日西归客，曝背茅簷又一冬。",
            "岁月催人虽迅速，简编于我却从容。",
            "知名焉用诗千首，养病聊须酒一钟。",
            "早晚杖藜修水去，故人有约许相从。"
        ]
    },
    {
        "id": 175257,
        "title": "用前韵谢伯量过访山中",
        "author": "裘万顷",
        "paragraphs": [
            "胜游千里笑谈中，雪片梅花正仲冬。",
            "肯向席门寻孺子，更能草具重茅容。",
            "春风顿觉生寒谷，夜榻惟愁听晓钟。",
            "半世坡梅门下客，乃今何幸得过从。"
        ]
    },
    {
        "id": 175258,
        "title": "送胡仲衡",
        "author": "裘万顷",
        "paragraphs": [
            "忆昔樵江一见君，喜君吃吃善谈文。",
            "别来岁月今如许，书里工夫想得勤。",
            "近世起家多白屋，几人驰志在青云。",
            "穑斋已踏贤关路，更有诸孙策异勋。"
        ]
    },
    {
        "id": 175259,
        "title": "喜范光伯相过",
        "author": "裘万顷",
        "paragraphs": [
            "章江东下几湾洄，谁伴臞僊夜探梅。",
            "离别不禁诗社冷，遭逢莫放酒船回。",
            "冰霜满眼岁将换，花柳转头春又来。",
            "安得飞腾九霄外，鞭鸾笞凤日相陪。"
        ]
    },
    {
        "id": 175260,
        "title": "怀范光伯再用韵",
        "author": "裘万顷",
        "paragraphs": [
            "梅边流水碧洄洄，都把相思付折梅。",
            "十载不禁双泪落，一尊期慰九肠回。",
            "惊残蝶梦鹊空喜，望断马蹄人不来。",
            "咫尺云山尚如此，天涯那解得追陪。"
        ]
    },
    {
        "id": 175261,
        "title": "次光伯韵",
        "author": "裘万顷",
        "paragraphs": [
            "竹迳当年手自开，只今无处著莓苔。",
            "绝怜此地过从少，頼有高人时复来。",
            "篱下久霜犹有菊，水边近腊正多梅。",
            "我云眷眷三年别，君莫怱怱一夕回。"
        ]
    },
    {
        "id": 175262,
        "title": "钱塘次孙教南韵",
        "author": "裘万顷",
        "paragraphs": [
            "簿领归来得泮宫，一时衮衮任诸公。",
            "市朝竞逐利名走，草木谁为臭味同。",
            "霅水不妨披宿雾，蓬山正要挹清风。",
            "尘埃不得从君后，岂但他时媿两翁。"
        ]
    },
    {
        "id": 175263,
        "title": "次朱震远韵",
        "author": "裘万顷",
        "paragraphs": [
            "芳池绿水自生肥，上有轩窗隠翠微。",
            "花竹旧尝开小迳，门阑今又启重扉。",
            "直须阊阖排云去，要看长安跃马归。",
            "词赋合魁天下士，春光端不负刘𪸩。"
        ]
    },
    {
        "id": 175264,
        "title": "次王成之咏梅",
        "author": "裘万顷",
        "paragraphs": [
            "谁遣冰魂照夕阳，摇摇一任北风凉。",
            "眼前共有几多蕊，鼻观胡为如此香。",
            "佳实会须归列鼎，孤标已自压群芳。",
            "濡毫我欲从君赋，未害平生铁石肠。"
        ]
    },
    {
        "id": 175265,
        "title": "读伯仁诗卷",
        "author": "裘万顷",
        "paragraphs": [
            "忆昔从君渔钓时，小舟行徧楚江湄。",
            "僧房夜月琴三叠，客舍秋风酒一巵。",
            "别后相思梅折尽，书成欲寄鴈来迟。",
            "蛩声惊觉寒窗梦，自起挑灯读旧诗。"
        ]
    },
    {
        "id": 175266,
        "title": "不雨",
        "author": "裘万顷",
        "paragraphs": [
            "农时阅月天不雨，嘉谷丛中龟兆生。",
            "云势只随风聚散，鸠声空报客阴晴。",
            "半生忧国发欲白，一饱无期心屡惊。",
            "尚愿秋阳化甘澍，稍苏枯槁望西成。"
        ]
    },
    {
        "id": 175267,
        "title": "乙亥六月乡民祈雨寿春祠下嘉澍既降槁苗尽兴万口一辞颂神之德予喜聊成俚语以书祠壁",
        "author": "裘万顷",
        "paragraphs": [
            "忧时曾上天庭疏，悯物今为旱岁霖。",
            "一夕风霆百川水，四郊香火万民心。",
            "山巅定有烟霞宅，夜半常闻钟磬音。",
            "傥许尘踪拜仙驭，愿营茅屋老云岑。"
        ]
    },
    {
        "id": 175268,
        "title": "郊行即事",
        "author": "裘万顷",
        "paragraphs": [
            "病来多日废将迎，试命巾车作此行。",
            "稻实满田秋事了，松阴堆径午凉生。",
            "数山见我争倾盖，一水邀人请濯缨。",
            "却忆吾庐南浦外，何时得与白鸥盟。"
        ]
    },
    {
        "id": 175269,
        "title": "兀坐有感",
        "author": "裘万顷",
        "paragraphs": [
            "忘言编简倦三复，适意丝桐聊再行。",
            "已共白云论久要，更寻青鸟问长生。",
            "按行泉石苔侵屦，披拂松篁露湿缨。",
            "此事洪崖知我旧，归与端合与同盟。"
        ]
    },
    {
        "id": 175270,
        "title": "有感",
        "author": "裘万顷",
        "paragraphs": [
            "政尔双泉忆旧游，柳江闻又有归舟。",
            "谁能不作千年调，梦断真成万事休。",
            "倾盖向来情莫逆，奠刍无计泪空流。",
            "重云已失鹍鹏影，愁绝沧浪一白鸥。"
        ]
    },
    {
        "id": 175271,
        "title": "送张高安入京",
        "author": "裘万顷",
        "paragraphs": [
            "青衫十载蟾宫客，黑绶三年凤岭头。",
            "循吏声名武阳令，故家风味富平侯。",
            "江边休叹双凫去，天上行看一网收。",
            "八簉鹓班立仙仗，莫忘回首顾沙鸥。"
        ]
    },
    {
        "id": 175272,
        "title": "用黄子益韵二首  其一",
        "author": "裘万顷",
        "paragraphs": [
            "青衫日日困尘沙，安用浮名与世夸。",
            "已过半生真似梦，未荒三径且还家。",
            "恨无沈水纡香穗，喜有寒泉瀹茗花。",
            "袖却西归遮日手，园林幽处看桑麻。"
        ]
    },
    {
        "id": 175273,
        "title": "用黄子益韵二首  其二",
        "author": "裘万顷",
        "paragraphs": [
            "睡起忻然思虑少，病余犹觉应酬艰。",
            "招摇风月聊须竹，收拾云烟幸有山。",
            "但要世缘随手断，莫忧诗债几时还。",
            "追奔富贵非吾事，且占林泉一味闲。"
        ]
    },
    {
        "id": 175274,
        "title": "寄刘择之新居成",
        "author": "裘万顷",
        "paragraphs": [
            "西风吹鴈过吾庐，特地传君一纸书。",
            "九载不须论旧事，万金良喜得新居。",
            "春回院落花侵座，雨过池塘水遶除。",
            "我欲退之门下去，却愁无处觅金鱼。"
        ]
    },
    {
        "id": 175275,
        "title": "题怀秀堂",
        "author": "裘万顷",
        "paragraphs": [
            "莫教满地长莓苔，杖屦从今日日来。",
            "曲径要随松巷转，柴门须对石桥开。",
            "墙头花木因时种，案上图书任意堆。",
            "幸有林泉可投老，忍将双脚踏尘埃。"
        ]
    },
    {
        "id": 175276,
        "title": "竹斋述事",
        "author": "裘万顷",
        "paragraphs": [
            "梦魂惊断渺难续，卧听竹里风泠泠。",
            "寒蛩争鸣遶四壁，缺月半堕横疎櫺。",
            "平生细字发欲白，午夜短檠灯尚青。",
            "稻粱作计吾不愿，愿学沧海鸿飞冥。"
        ]
    },
    {
        "id": 175277,
        "title": "大雪用前韵五首  其一",
        "author": "裘万顷",
        "paragraphs": [
            "雨师风伯妙天机，幻出乾坤一段奇。",
            "晚对青山浑似画，夜看黄卷可忘饥。",
            "金貂换酒非吾事，铁甲屯边正此时。",
            "失国残胡应冻死，书生犹赋采薇诗。"
        ]
    },
    {
        "id": 175278,
        "title": "大雪用前韵五首  其二",
        "author": "裘万顷",
        "paragraphs": [
            "天孙云里散支机，飞坠人间分外奇。",
            "勾引芳尊留客醉，栽培玉粒疗民饥。",
            "幅巾篱落寻梅处，一舸江湖钓月时。",
            "妙处惟诗可摹写，却怜老去不工诗。"
        ]
    },
    {
        "id": 175279,
        "title": "大雪用前韵五首  其三",
        "author": "裘万顷",
        "paragraphs": [
            "谁扶天女下冰机，翦水成花片片奇。",
            "影落池塘波不动，寒侵鸥鹭色皆饥。",
            "纵横万舞风回处，表里双清月霁时。",
            "浪战未能无寸铁，对人羞诵醉翁诗。"
        ]
    },
    {
        "id": 175280,
        "title": "大雪用前韵五首  其四",
        "author": "裘万顷",
        "paragraphs": [
            "伊人元不堕危机，踏冻冲寒正自奇。",
            "只怪飞花无处避，都忘炊玉有时饥。",
            "月明剡水回舟夜，岁暮梁园作赋时。",
            "一段风流谁得似，只今王谢却能诗。"
        ]
    },
    {
        "id": 175281,
        "title": "大雪用前韵五首  其五",
        "author": "裘万顷",
        "paragraphs": [
            "谁知天巧出玄机，但怪飞璚过眼奇。",
            "暝立风枝寒雀倦，愁吟冰谷晓猨饥。",
            "芦花洲渚月明夜，柳絮池塘春暮时。",
            "此景人间不长有，写真传影正须诗。"
        ]
    },
    {
        "id": 175282,
        "title": "题小桃源",
        "author": "裘万顷",
        "paragraphs": [
            "半月池边倚瘦藤，望仙台上岸乌巾。",
            "尘埃一点不到地，花木四时长是春。",
            "载酒岂无好事者，烂柯应有著棋人。",
            "请君更种桃千树，准拟渔郎来问津。"
        ]
    },
    {
        "id": 175283,
        "title": "次伯仁善利阁",
        "author": "裘万顷",
        "paragraphs": [
            "看经堂中钟磬鸣，看经堂外水云清。",
            "山连远渚鸟飞急，风入轻帆舟去平。",
            "烟树不妨留夕照，尘缨正欲濯寒泓。",
            "凭谁为我问造物，乞与少陵常眼明。"
        ]
    },
    {
        "id": 175284,
        "title": "挽霞溪高县丞二首  其一",
        "author": "裘万顷",
        "paragraphs": [
            "少年挟策上金銮，三拜郎官鬓未斑。",
            "不说知音在霄汉，但知投老向云山。",
            "柳丝阴里陶潜乐，花锦香中潘岳闲。",
            "逝者不堪人事异，洪崖亭下水潺潺。"
        ]
    },
    {
        "id": 175285,
        "title": "挽霞溪高县丞二首  其二",
        "author": "裘万顷",
        "paragraphs": [
            "公家原在洪崖宅，自是洪崖向上人。",
            "嗜酒一生真简淡，风标八袠更精神。",
            "纷纷偶厌人间事，去去归寻洞里春。",
            "朱绂只今无觅处，但余佳句镇长新。"
        ]
    },
    {
        "id": 175286,
        "title": "善利阁次伯仁所题赵子良画四首  其一",
        "author": "裘万顷",
        "paragraphs": [
            "箜篌君乡来，分明记江树。",
            "想君诗成时，梦作白鸥去。"
        ]
    },
    {
        "id": 175287,
        "title": "善利阁次伯仁所题赵子良画四首  其二",
        "author": "裘万顷",
        "paragraphs": [
            "平生交游间，吾帻盖屡岸。",
            "区区稻粱谋，君亦逐鸿鴈。"
        ]
    },
    {
        "id": 175288,
        "title": "善利阁次伯仁所题赵子良画四首  其三",
        "author": "裘万顷",
        "paragraphs": [
            "风簷手君诗，心迹已清绝。",
            "何当更长吟，坐对澄江雪。"
        ]
    },
    {
        "id": 175289,
        "title": "善利阁次伯仁所题赵子良画四首  其四",
        "author": "裘万顷",
        "paragraphs": [
            "扁舟两渔翁，清唱发日暮。",
            "安得如鸱夷，相与五湖去。"
        ]
    },
    {
        "id": 175290,
        "title": "饯吴长文司理用修持贤业教无欠为韵  其一",
        "author": "裘万顷",
        "paragraphs": [
            "平生不量力，妄意希前修。",
            "懵懵虽无见，拳拳未敢休。"
        ]
    },
    {
        "id": 175291,
        "title": "饯吴长文司理用修持贤业教无欠为韵  其二",
        "author": "裘万顷",
        "paragraphs": [
            "狂澜涌如此，砥柱其谁为。",
            "天意必有在，吾身姑自持。"
        ]
    },
    {
        "id": 175292,
        "title": "饯吴长文司理用修持贤业教无欠为韵  其三",
        "author": "裘万顷",
        "paragraphs": [
            "考亭无恙时，从游孰非贤。",
            "岁寒万木雕，松柏始杰然。"
        ]
    },
    {
        "id": 175293,
        "title": "饯吴长文司理用修持贤业教无欠为韵  其四",
        "author": "裘万顷",
        "paragraphs": [
            "圣贤去我远，何者名事业。",
            "吾欲到彼岸，须君借舟楫。"
        ]
    },
    {
        "id": 175294,
        "title": "饯吴长文司理用修持贤业教无欠为韵  其五",
        "author": "裘万顷",
        "paragraphs": [
            "过从资直谅，夫岂势利交。",
            "谓朋党者谁，仁人姑听教。"
        ]
    },
    {
        "id": 175295,
        "title": "饯吴长文司理用修持贤业教无欠为韵  其六",
        "author": "裘万顷",
        "paragraphs": [
            "人生天地间，离别安能无。",
            "莫作儿女态，相期烈丈夫。"
        ]
    },
    {
        "id": 175296,
        "title": "饯吴长文司理用修持贤业教无欠为韵  其七",
        "author": "裘万顷",
        "paragraphs": [
            "君姿正而刚，名节非所欠。",
            "临歧赠一言，惟有学不厌。"
        ]
    },
    {
        "id": 175297,
        "title": "自警",
        "author": "裘万顷",
        "paragraphs": [
            "俗尘易污人，胸次须自洁。",
            "君看四明老，冰壶浸秋月。"
        ]
    },
    {
        "id": 175298,
        "title": "题苏希亮画",
        "author": "裘万顷",
        "paragraphs": [
            "石梁渡山涧，上有秦人居。",
            "岁寒不种桃，汲泉灌佳蔬。"
        ]
    },
    {
        "id": 175299,
        "title": "兀坐",
        "author": "裘万顷",
        "paragraphs": [
            "息绵绵而不绝，心了了以常明。",
            "静室我方燕坐，傍人唤作修行。"
        ]
    },
    {
        "id": 175300,
        "title": "保福寺对橙菊有感",
        "author": "裘万顷",
        "paragraphs": [
            "平生爱菊陶彭泽，清夜移橙杜草堂。",
            "千载诗魂招不得，独留风味在僧房。"
        ]
    },
    {
        "id": 175301,
        "title": "兀坐有感",
        "author": "裘万顷",
        "paragraphs": [
            "意行曾到楚江臯，占得双泉第一寮。",
            "窗户邃深钟磬远，客尘都向静中消。"
        ]
    },
    {
        "id": 175302,
        "title": "癸亥夜梦",
        "author": "裘万顷",
        "paragraphs": [
            "丙夜清眠正熟时，梦魂飞去拜丹墀。",
            "小臣乍得披肝胆，感慨分明涕泪垂。"
        ]
    },
    {
        "id": 175303,
        "title": "次洪内翰十月桃韵三首  其一",
        "author": "裘万顷",
        "paragraphs": [
            "千红万蕊雕零尽，安得枝头数点红。",
            "疑是神人写春色，镇长留影在屏风。"
        ]
    },
    {
        "id": 175304,
        "title": "次洪内翰十月桃韵三首  其二",
        "author": "裘万顷",
        "paragraphs": [
            "旧日骊山宫殿中，玉妃无数舞衫红。",
            "只因归去蓬莱后，梦作寒花笑北风。"
        ]
    },
    {
        "id": 175305,
        "title": "次洪内翰十月桃韵三首  其三",
        "author": "裘万顷",
        "paragraphs": [
            "不须羯鼓促春工，一树霜边取意红。",
            "寄语玄冥为收拾，莫教人恨五更风。"
        ]
    },
    {
        "id": 175306,
        "title": "次洪内相双竹韵三首  其一",
        "author": "裘万顷",
        "paragraphs": [
            "延平两龙几年卧，欻尔化作寒枝双。",
            "春桧长松皆敌国，会须因垒一时降。"
        ]
    },
    {
        "id": 175307,
        "title": "次洪内相双竹韵三首  其二",
        "author": "裘万顷",
        "paragraphs": [
            "婵娟两枝翠可掬，绝胜白璧南金双。",
            "留与先生作椽笔，诗坛八面受人降。"
        ]
    },
    {
        "id": 175308,
        "title": "次洪内相双竹韵三首  其三",
        "author": "裘万顷",
        "paragraphs": [
            "管鲍交情真耐久，夷齐义气更无双。",
            "虚花满眼风号怒，一节青青终不降。"
        ]
    },
    {
        "id": 175309,
        "title": "荐福寺次许师咏竹",
        "author": "裘万顷",
        "paragraphs": [
            "浮云踪迹任西东，翰墨场中且用功。",
            "时对此君哦七字，也胜痴坐辩幡风。"
        ]
    },
    {
        "id": 175310,
        "title": "次余仲庸松风阁韵十九首  其一",
        "author": "裘万顷",
        "paragraphs": [
            "飞花数点雨初歇，啼鸟一声春正长。",
            "读罢黄庭了无事，旋安银叶试炉香。"
        ]
    },
    {
        "id": 175311,
        "title": "次余仲庸松风阁韵十九首  其二",
        "author": "裘万顷",
        "paragraphs": [
            "古木阴阴六月凉，幽花藉藉四时香。",
            "丝桐清夜作三弄，明月入帘风拂床。"
        ]
    },
    {
        "id": 175312,
        "title": "次余仲庸松风阁韵十九首  其三",
        "author": "裘万顷",
        "paragraphs": [
            "烂熳花阴覆短墙，花开时候日偏长。",
            "道人不被春勾引，到处惟闻薝卜香。"
        ]
    },
    {
        "id": 175313,
        "title": "次余仲庸松风阁韵十九首  其四",
        "author": "裘万顷",
        "paragraphs": [
            "不见诗仙何逊来，春风几度早梅开。",
            "竹篱茅舍自清绝，未用移根东阁栽。"
        ]
    },
    {
        "id": 175314,
        "title": "次余仲庸松风阁韵十九首  其五",
        "author": "裘万顷",
        "paragraphs": [
            "恰则梅边春意萌，困人天气又清明。",
            "炉熏茗碗北窗下，卧听绵蛮黄鸟声。"
        ]
    },
    {
        "id": 175315,
        "title": "次余仲庸松风阁韵十九首  其六",
        "author": "裘万顷",
        "paragraphs": [
            "已著遗经洗此心，更寻流水濯吾襟。",
            "经旬不涉溪边路，荇带苔钱如许深。"
        ]
    },
    {
        "id": 175316,
        "title": "次余仲庸松风阁韵十九首  其七",
        "author": "裘万顷",
        "paragraphs": [
            "雾阁云窗先自幽，水声那更绕源流。",
            "春深红雨落桃径，昼永清风生茗瓯。"
        ]
    },
    {
        "id": 175317,
        "title": "次余仲庸松风阁韵十九首  其八",
        "author": "裘万顷",
        "paragraphs": [
            "杨柳阴中啼杜鹃，梧桐枝上噪玄蝉。",
            "篇章满眼无人会，赢得诗翁取意编。"
        ]
    },
    {
        "id": 175318,
        "title": "次余仲庸松风阁韵十九首  其九",
        "author": "裘万顷",
        "paragraphs": [
            "纷纷眼底正争驰，我独冥心绝五綦。",
            "说与傍人俱不信，故山惟有白云知。"
        ]
    },
    {
        "id": 175319,
        "title": "次余仲庸松风阁韵十九首  其一○",
        "author": "裘万顷",
        "paragraphs": [
            "争春桃李太怱怱，随手飘零逐晓风。",
            "冰雪不侵尘不污，可人惟有岁寒松。"
        ]
    },
    {
        "id": 175320,
        "title": "次余仲庸松风阁韵十九首  其一一",
        "author": "裘万顷",
        "paragraphs": [
            "颜杨翰墨今谁解，陶谢篇章古所无。",
            "安得金丹换凡骨，白头深恐媿吾夫。"
        ]
    },
    {
        "id": 175321,
        "title": "次余仲庸松风阁韵十九首  其一二",
        "author": "裘万顷",
        "paragraphs": [
            "平池春去水溶溶，人在笙歌一部中。",
            "柳叶翻风罗带绿，荷花著雨锦衣红。"
        ]
    },
    {
        "id": 175322,
        "title": "次余仲庸松风阁韵十九首  其一三",
        "author": "裘万顷",
        "paragraphs": [
            "簷间新燕几时来，簷外闲花往岁栽。",
            "丹杏碧桃浑落尽，绿阴低处结青梅。"
        ]
    },
    {
        "id": 175323,
        "title": "次余仲庸松风阁韵十九首  其一四",
        "author": "裘万顷",
        "paragraphs": [
            "淡月笼花花映窗，好风吹竹竹浮香。",
            "梦回何处一声笛，人静山幽天正凉。"
        ]
    },
    {
        "id": 175324,
        "title": "次余仲庸松风阁韵十九首  其一五",
        "author": "裘万顷",
        "paragraphs": [
            "无所用心鱼在沼，居然生子燕成窠。",
            "谁言春去花事歇，萱草石榴情更多。"
        ]
    },
    {
        "id": 175325,
        "title": "次余仲庸松风阁韵十九首  其一六",
        "author": "裘万顷",
        "paragraphs": [
            "为怜风雨趣春回，故著秋花到处栽。",
            "兰菊从来盛风味，不妨环绕读书斋。"
        ]
    },
    {
        "id": 175326,
        "title": "次余仲庸松风阁韵十九首  其一七",
        "author": "裘万顷",
        "paragraphs": [
            "白云殊不作俗态，流水更似知人心。",
            "溪边濯足溪上坐，樵唱一声秋满林。"
        ]
    },
    {
        "id": 175327,
        "title": "次余仲庸松风阁韵十九首  其一八",
        "author": "裘万顷",
        "paragraphs": [
            "坡谷遗书那复有，向来一纸抵千金。",
            "谁知悬腕与卧笔，如用大都留此心。"
        ]
    },
    {
        "id": 175328,
        "title": "次余仲庸松风阁韵十九首  其一九",
        "author": "裘万顷",
        "paragraphs": [
            "俗书本作于湖样，野鹜家鸡强自分。",
            "王氏无人鲁公死，只今何处觅云仍。"
        ]
    },
    {
        "id": 175329,
        "title": "松斋秋吟",
        "author": "裘万顷",
        "paragraphs": [
            "骄阳赫赫转秋阴，便觉萧然鬓影侵。",
            "世事炎凉俄忽尔，闲来物理静推寻。"
        ]
    },
    {
        "id": 175330,
        "title": "宿翠岩寺呈李弘斋签判",
        "author": "裘万顷",
        "paragraphs": [
            "匡庐胜处君曾到，谁是渊明与远公。",
            "幸有和陶诗卷在，好依莲社此山中。"
        ]
    },
    {
        "id": 175331,
        "title": "同李签判山行午饭野店簷外群蜂翂翂因成绝句",
        "author": "裘万顷",
        "paragraphs": [
            "脱略人间势利场，来寻泉石共徜徉。",
            "饭余小立茅簷外，试问群蜂有底忙。"
        ]
    },
    {
        "id": 175332,
        "title": "寄宋居士修叔求庵记",
        "author": "裘万顷",
        "paragraphs": [
            "翠琰新刊照眼明，流传何日到柴荆。",
            "从今不恨论交晚，我亦碑中有姓名。"
        ]
    },
    {
        "id": 175333,
        "title": "皖山纸帐送宋居士",
        "author": "裘万顷",
        "paragraphs": [
            "翦裁不惜楮先生，要护高人雪屋眠。",
            "只恐鹤书催起去，长留空帐北山巅。"
        ]
    },
    {
        "id": 175334,
        "title": "题书院壁间碑",
        "author": "裘万顷",
        "paragraphs": [
            "天上真龙去不回，世间凡马谩争驰。",
            "少年气习今犹在，袖手时来省断碑。"
        ]
    },
    {
        "id": 175335,
        "title": "日出",
        "author": "裘万顷",
        "paragraphs": [
            "日出柴门尚嬾开，绿阴多处且徘徊。",
            "槐花满地无人扫，半在墙根印紫苔。"
        ]
    },
    {
        "id": 175336,
        "title": "早作四首  其一",
        "author": "裘万顷",
        "paragraphs": [
            "雨过长江浪拍城，迢迢羲驭水中行。",
            "舟人指点云开处，喜见青山一抹横。"
        ]
    },
    {
        "id": 175337,
        "title": "早作四首  其二",
        "author": "裘万顷",
        "paragraphs": [
            "井梧飞叶送秋声，篱菊缄香待晚晴。",
            "斗柄横斜河欲没，数山青处乱鸦鸣。"
        ]
    },
    {
        "id": 175338,
        "title": "早作四首  其三",
        "author": "裘万顷",
        "paragraphs": [
            "北窗清冷不成眠，风递蛩声到枕边。",
            "试唤儿童卷疎箔，一簷花影月娟娟。"
        ]
    },
    {
        "id": 175339,
        "title": "早作四首  其四",
        "author": "裘万顷",
        "paragraphs": [
            "炉香清晓坐书帷，竹拥藤床日到迟。",
            "自赋短章还自笑，不知颜闵有何诗。"
        ]
    },
    {
        "id": 175340,
        "title": "冬日早作",
        "author": "裘万顷",
        "paragraphs": [
            "黄昏月姊翦云开，夜半雷车载雨来。",
            "晨起钩帘望霄汉，风花吹堕万璚瑰。"
        ]
    },
    {
        "id": 175341,
        "title": "午睡",
        "author": "裘万顷",
        "paragraphs": [
            "午窗春日影悠悠，一觉清眠万事休。",
            "堪笑邯郸槐里梦，痴儿到老不回头。"
        ]
    },
    {
        "id": 175342,
        "title": "入京道中曝背",
        "author": "裘万顷",
        "paragraphs": [
            "露湿芳桃午未干，花时全似麦秋寒。",
            "征衫不敌东风力，试上邮亭曝背看。"
        ]
    },
    {
        "id": 175343,
        "title": "即事二首  其一",
        "author": "裘万顷",
        "paragraphs": [
            "门前溪水欲平隄，谩著渔竿浅处垂。",
            "晴雨每关忧国念，丰凶端欲问人知。"
        ]
    },
    {
        "id": 175344,
        "title": "即事二首  其二",
        "author": "裘万顷",
        "paragraphs": [
            "春时耕种夏时耘，七月农夫始食新。",
            "此去田家常要雨，雨多元自不妨人。"
        ]
    },
    {
        "id": 175345,
        "title": "次伯仁过道傍田家韵",
        "author": "裘万顷",
        "paragraphs": [
            "桃源千载锁烟云，若辈安知古有秦。",
            "恐是吴兴沈东老，一樽聊复醉诗人。"
        ]
    },
    {
        "id": 175346,
        "title": "绝句",
        "author": "裘万顷",
        "paragraphs": [
            "数声牧笛日将晚，一曲樵歌山更幽。",
            "解带盘桓小溪上，坐看红叶泛清流。"
        ]
    },
    {
        "id": 175347,
        "title": "久雨",
        "author": "裘万顷",
        "paragraphs": [
            "园林清樾净无尘，池沼黄流去有声。",
            "不用飞花来点缀，但须霁日为澄清。"
        ]
    },
    {
        "id": 175348,
        "title": "上元忆大梵明灯二首  其一",
        "author": "裘万顷",
        "paragraphs": [
            "经年不到豫章城，灯火遥闻鼓吹声。",
            "却忆秋屏台上寺，绛纱青玉几长明。"
        ]
    },
    {
        "id": 175349,
        "title": "上元忆大梵明灯二首  其二",
        "author": "裘万顷",
        "paragraphs": [
            "突兀招提枕古城，夜深钟磬寂无声。",
            "坐驰灯火笙歌地，知有何人一点明。"
        ]
    },
    {
        "id": 175350,
        "title": "秋日即事",
        "author": "裘万顷",
        "paragraphs": [
            "断鴈声边小雨来，菊花强半卧苍苔。",
            "乍寒天气虽宜酒，冷淡无心把酒杯。"
        ]
    },
    {
        "id": 175351,
        "title": "九日",
        "author": "裘万顷",
        "paragraphs": [
            "篱落黄花尚自无，白衣况未到吾庐。",
            "莫令此日负佳筛，为展渊明采菊图。"
        ]
    },
    {
        "id": 175352,
        "title": "松斋秋咏次黄存之韵七首  其一",
        "author": "裘万顷",
        "paragraphs": [
            "少年有策志平戎，心事今成一老翁。",
            "蜀客款门茶未了，防秋又说枣儿红。"
        ]
    },
    {
        "id": 175353,
        "title": "松斋秋咏次黄存之韵七首  其二",
        "author": "裘万顷",
        "paragraphs": [
            "西风黄叶埽空庭，舞鹤翩翩堕雪翎。",
            "一阵清风通鼻观，木犀亭下读骚经。"
        ]
    },
    {
        "id": 175354,
        "title": "松斋秋咏次黄存之韵七首  其三",
        "author": "裘万顷",
        "paragraphs": [
            "牵牛引蔓上东篱，气肃清商雨过时。",
            "人意若随天意好，秋光又到菊花枝。"
        ]
    },
    {
        "id": 175355,
        "title": "松斋秋咏次黄存之韵七首  其四",
        "author": "裘万顷",
        "paragraphs": [
            "闭门思古或伤今，每有诗来默契心。",
            "纸上不须评巧拙，尧夫只是静中吟。"
        ]
    },
    {
        "id": 175356,
        "title": "松斋秋咏次黄存之韵七首  其五",
        "author": "裘万顷",
        "paragraphs": [
            "闲中无辱亦无荣，案上图书有课程。",
            "静对秋花香默默，晚风休送乱蝉鸣。"
        ]
    },
    {
        "id": 175357,
        "title": "松斋秋咏次黄存之韵七首  其六",
        "author": "裘万顷",
        "paragraphs": [
            "据梧枝策事纷纭，楼上看山对晚曛。",
            "纵是楼无山色远，只如小米画烟云。"
        ]
    },
    {
        "id": 175358,
        "title": "松斋秋咏次黄存之韵七首  其七",
        "author": "裘万顷",
        "paragraphs": [
            "无事萦心昼掩扉，松风度曲入琴徽。",
            "登高老矣兴犹在，塞上秋风战马肥。"
        ]
    },
    {
        "id": 175359,
        "title": "次仲庸初冬即事二首  其一",
        "author": "裘万顷",
        "paragraphs": [
            "常岁霜天分外晴，一溪如练浸冰轮。",
            "今年风雨宁无夜，谁与溪梅作小春。"
        ]
    },
    {
        "id": 175360,
        "title": "次仲庸初冬即事二首  其二",
        "author": "裘万顷",
        "paragraphs": [
            "君家秋实洞庭种，小子持来独未黄。",
            "莫作苏州书后梦，只今正欠满林霜。"
        ]
    },
    {
        "id": 175361,
        "title": "雪中戏元德元龄二弟二首  其一",
        "author": "裘万顷",
        "paragraphs": [
            "在昔梅花犹有赋，如今冰柱亦无诗。",
            "吾衰不作池塘梦，春草生时子合知。"
        ]
    },
    {
        "id": 175362,
        "title": "雪中戏元德元龄二弟二首  其二",
        "author": "裘万顷",
        "paragraphs": [
            "袖间出手不应迟，柳絮渔蓑总是诗。",
            "二妙得君真所喜，一寒如我有谁知。"
        ]
    },
    {
        "id": 175363,
        "title": "再韵寄元龄弟二首  其一",
        "author": "裘万顷",
        "paragraphs": [
            "季也东归何太迟，伯兮西望屡吟诗。",
            "茅簷昨夜雪深尺，人在篷窗知不知。"
        ]
    },
    {
        "id": 175364,
        "title": "再韵寄元龄弟二首  其二",
        "author": "裘万顷",
        "paragraphs": [
            "小舟闲已杙江湄，满眼璚瑶定有诗。",
            "诗似其人人似雪，只应清处恐人知。"
        ]
    },
    {
        "id": 175365,
        "title": "雪中再示德龄二弟三首  其一",
        "author": "裘万顷",
        "paragraphs": [
            "只道园林春未归，风前一夜柳花飞。",
            "东皇自是繁华主，不用玄冥荐玉妃。"
        ]
    },
    {
        "id": 175366,
        "title": "雪中再示德龄二弟三首  其二",
        "author": "裘万顷",
        "paragraphs": [
            "平生蓑笠惯冲寒，长忆江湖把钓竿。",
            "昨夜北窗闻雪作，梦魂飞到子陵滩。"
        ]
    },
    {
        "id": 175367,
        "title": "雪中再示德龄二弟三首  其三",
        "author": "裘万顷",
        "paragraphs": [
            "青青窗外几修篁，也学宫梅巧样妆。",
            "说与惠连须著句，雪边春色到池塘。"
        ]
    },
    {
        "id": 175368,
        "title": "再用韵三首  其一",
        "author": "裘万顷",
        "paragraphs": [
            "乱飘窗户重重积，巧入帘栊细细飞。",
            "想见钧天张乐处，琼琚玉佩列千妃。"
        ]
    },
    {
        "id": 175369,
        "title": "再用韵三首  其二",
        "author": "裘万顷",
        "paragraphs": [
            "蕙帐一冬无苦寒，梦回长是日三竿。",
            "那知今夜剡溪路，月淡扁舟水满滩。"
        ]
    },
    {
        "id": 175370,
        "title": "再用韵三首  其三",
        "author": "裘万顷",
        "paragraphs": [
            "凤台仙姊卷银篁，归去瑶池试晓妆。",
            "剩粉残脂无处著，化为风絮满池塘。"
        ]
    },
    {
        "id": 175371,
        "title": "再用韵三首  其一",
        "author": "裘万顷",
        "paragraphs": [
            "无人低唱两三卮，一任璚瑶满眼飞。",
            "罗袜暗尘应洗尽，月明吾欲看江妃。"
        ]
    },
    {
        "id": 175372,
        "title": "再用韵三首  其二",
        "author": "裘万顷",
        "paragraphs": [
            "忆昔骑馿犯晓寒，酒旗随处认长竿。",
            "灞陵物物皆诗句，不用牵船八节滩。"
        ]
    },
    {
        "id": 175373,
        "title": "再用韵三首  其三",
        "author": "裘万顷",
        "paragraphs": [
            "眼前修洁独修篁，屡倩东风洗晓妆。",
            "学舞腰肢困珠玉，可怜官柳在寒塘。"
        ]
    },
    {
        "id": 175374,
        "title": "再用韵三首  其一",
        "author": "裘万顷",
        "paragraphs": [
            "梨花月淡珠帘卷，柳絮风轻粉蝶飞。",
            "宫漏无声窗欲曙，霓裳催舞广寒妃。"
        ]
    },
    {
        "id": 175375,
        "title": "再用韵三首  其二",
        "author": "裘万顷",
        "paragraphs": [
            "雪里鸥盟元未寒，小舟南浦著渔竿。",
            "眼明似共月千里，衣冷欲迷云一滩。"
        ]
    },
    {
        "id": 175376,
        "title": "再用韵三首  其三",
        "author": "裘万顷",
        "paragraphs": [
            "疎梅元自映疎篁，谁把璚瑶特地妆。",
            "雪后园林应更好，却输和靖在钱塘。"
        ]
    },
    {
        "id": 175377,
        "title": "次元德弟韵",
        "author": "裘万顷",
        "paragraphs": [
            "跋扈飞扬使我惊，铁中双镞日铮铮。",
            "陈桥旧将今无用，一任於菟绕屋行。"
        ]
    },
    {
        "id": 175378,
        "title": "予从元德弟借到西廊书斋朝夕其间今二年矣戏题作病僧寮且赋三绝  其一",
        "author": "裘万顷",
        "paragraphs": [
            "虽有图书伴寂寥，不妨题作病僧寮。",
            "蒲团竹椅南窗下，一炷炉香百念消。"
        ]
    },
    {
        "id": 175379,
        "title": "予从元德弟借到西廊书斋朝夕其间今二年矣戏题作病僧寮且赋三绝  其二",
        "author": "裘万顷",
        "paragraphs": [
            "华发苍颜一病僧，向来文史颇关情。",
            "只缘世网无由脱，遂学枯禅度此生。"
        ]
    },
    {
        "id": 175380,
        "title": "予从元德弟借到西廊书斋朝夕其间今二年矣戏题作病僧寮且赋三绝  其三",
        "author": "裘万顷",
        "paragraphs": [
            "朝来寮外望西山，正在云烟缥缈间。",
            "既欲与山为保社，不妨身世似云闲。"
        ]
    },
    {
        "id": 175381,
        "title": "再用韵三首  其一",
        "author": "裘万顷",
        "paragraphs": [
            "病僧行脚归来后，万事无心每闭寮。",
            "日射竹窗风叶乱，烟凝香鼎篆纹消。"
        ]
    },
    {
        "id": 175382,
        "title": "再用韵三首  其二",
        "author": "裘万顷",
        "paragraphs": [
            "厌趋朝市元无梦，惯处山林似有情。",
            "圆觉楞严俱不解，维摩会下一书生。"
        ]
    },
    {
        "id": 175383,
        "title": "再用韵三首  其三",
        "author": "裘万顷",
        "paragraphs": [
            "无心对客煨黄独，有意看云傍白间。",
            "终日区区弄文墨，笑他齐己与高闲。"
        ]
    },
    {
        "id": 175384,
        "title": "寄元龄弟五首  其一",
        "author": "裘万顷",
        "paragraphs": [
            "余生端合老吾庐，心地全然与世疎。",
            "安得数椽西岭下，自行溪水灌园蔬。"
        ]
    },
    {
        "id": 175385,
        "title": "寄元龄弟五首  其二",
        "author": "裘万顷",
        "paragraphs": [
            "莫怪穷年不入州，载书前已会盟鸥。",
            "市朝毕竟多尘事，且傍溪山静处留。"
        ]
    },
    {
        "id": 175386,
        "title": "寄元龄弟五首  其三",
        "author": "裘万顷",
        "paragraphs": [
            "俯仰之间又一年，即看科诏下天边。",
            "功名万一来相逼，试向荣途小著鞭。"
        ]
    },
    {
        "id": 175387,
        "title": "寄元龄弟五首  其四",
        "author": "裘万顷",
        "paragraphs": [
            "少年妄作功名想，说著长安喜欲狂。",
            "多病年来怕奔走，却思云壑置藤床。"
        ]
    },
    {
        "id": 175388,
        "title": "寄元龄弟五首  其五",
        "author": "裘万顷",
        "paragraphs": [
            "一室萧然百事无，崇朝趺坐对熏炉。",
            "岫云舒卷元无碍，赢得从容养病躯。"
        ]
    },
    {
        "id": 175389,
        "title": "元龄弟寄悲秋四诗因次  其一",
        "author": "裘万顷",
        "paragraphs": [
            "不到青云志未休，近来何事却悲秋。",
            "短檠双目元无恙，快读读书莫浪愁。"
        ]
    },
    {
        "id": 175390,
        "title": "元龄弟寄悲秋四诗因次  其二",
        "author": "裘万顷",
        "paragraphs": [
            "图书绕屋未为贫，想见长吟日闭门。",
            "西社诸公久寥落，不知招得几人魂。"
        ]
    },
    {
        "id": 175391,
        "title": "元龄弟寄悲秋四诗因次  其三",
        "author": "裘万顷",
        "paragraphs": [
            "幸有平生古战场，不妨高卧到羲皇。",
            "一朝冀北空凡马，须信骅骝道路长。"
        ]
    },
    {
        "id": 175392,
        "title": "元龄弟寄悲秋四诗因次  其四",
        "author": "裘万顷",
        "paragraphs": [
            "支离病骨怯初寒，眼底清愁更万端。",
            "勉和新诗寄鸿鴈，江城夜月觅君看。"
        ]
    },
    {
        "id": 175393,
        "title": "予既得乌石冈西望葛坛在云霄中相去虽远山势不断林木历历可数异时乞灵仙翁不难矣喜而成诗寄葛坛主人",
        "author": "裘万顷",
        "paragraphs": [
            "东西知隔几牛鸣，山势绵绵若引绳。",
            "待向冈边结茅屋，幅巾遥礼夜坛灯。"
        ]
    },
    {
        "id": 175394,
        "title": "寄张仲符时得乌石冈地二首  其一",
        "author": "裘万顷",
        "paragraphs": [
            "今人那似古人贤，一锸随身日醉眠。",
            "此老有灵应笑我，区区常费买山钱。"
        ]
    },
    {
        "id": 175395,
        "title": "寄张仲符时得乌石冈地二首  其二",
        "author": "裘万顷",
        "paragraphs": [
            "寸田尺地可长久，此诀刘郎却未传。",
            "他日驭风蓬岛去，谩留陈迹在山巅。"
        ]
    },
    {
        "id": 175396,
        "title": "次敬叔韵二首  其一",
        "author": "裘万顷",
        "paragraphs": [
            "玉鉴冰壶一段清，铁中谁与鬭铮铮。",
            "眼看万里云霄路，不信骅骝地上行。"
        ]
    },
    {
        "id": 175397,
        "title": "次敬叔韵二首  其二",
        "author": "裘万顷",
        "paragraphs": [
            "别我新诗有许清，玉声金韵两琮铮。",
            "笔端定自翻三峡，乞与余波赋赠行。"
        ]
    },
    {
        "id": 175398,
        "title": "次李司直韵二首  其一",
        "author": "裘万顷",
        "paragraphs": [
            "老来方欲卧林泉，一蹑红尘只自怜。",
            "已与山灵有成说，秋风归骑急加鞭。"
        ]
    },
    {
        "id": 175399,
        "title": "次李司直韵二首  其二",
        "author": "裘万顷",
        "paragraphs": [
            "清虚绝迹竟何为，自笑平生颇好之。",
            "正路傥非君得似，冥行未免用多歧。"
        ]
    },
    {
        "id": 175400,
        "title": "别胡仲立次敬子伯量二丈韵二首  其一",
        "author": "裘万顷",
        "paragraphs": [
            "修水相望无百里，从来人物胜西昌。",
            "弘斋自是朝阳凤，伯仲行看接翼翔。"
        ]
    },
    {
        "id": 175401,
        "title": "别胡仲立次敬子伯量二丈韵二首  其二",
        "author": "裘万顷",
        "paragraphs": [
            "干枯如我真何用，谩结蒲团竹椅缘。",
            "缄口向人无一语，此灯他日遣谁传。"
        ]
    },
    {
        "id": 175402,
        "title": "次余求之坐间所赋",
        "author": "裘万顷",
        "paragraphs": [
            "地僻不闻车马閙，官闲但觉屋庐深。",
            "摆除诗债寂无事，一炷炉香观此心。"
        ]
    },
    {
        "id": 175403,
        "title": "酬余求之二首  其一",
        "author": "裘万顷",
        "paragraphs": [
            "枕中久已黄粱熟，镜里从教白发垂。",
            "但得渔樵分半席，此生何必要人知。"
        ]
    },
    {
        "id": 175404,
        "title": "酬余求之二首  其二",
        "author": "裘万顷",
        "paragraphs": [
            "雨后轩窗无一尘，窗前松竹更清新。",
            "不妨踏徧莓苔地，遗我青鞋有故人。"
        ]
    },
    {
        "id": 175405,
        "title": "钱仲庸主簿入京三首  其一",
        "author": "裘万顷",
        "paragraphs": [
            "风帆转眼即长安，好在交游半达官。",
            "既有王阳知贡禹，不妨乘兴一弹冠。"
        ]
    },
    {
        "id": 175406,
        "title": "钱仲庸主簿入京三首  其二",
        "author": "裘万顷",
        "paragraphs": [
            "孤山梅蕊正开时，杖屦还须访水湄。",
            "莫遣冰魂叹牢落，只今和靖自能诗。"
        ]
    },
    {
        "id": 175407,
        "title": "钱仲庸主簿入京三首  其三",
        "author": "裘万顷",
        "paragraphs": [
            "野梅官柳只供愁，空倚鄱江百尺楼。",
            "待倩天边几鸿雁，为传消息到皇州。"
        ]
    },
    {
        "id": 175408,
        "title": "别曹教授三首  其一",
        "author": "裘万顷",
        "paragraphs": [
            "一岁与君三别离，盍簪此去定何时。",
            "梅花未必堪相寄，待倩邮筒寄小诗。"
        ]
    },
    {
        "id": 175409,
        "title": "别曹教授三首  其二",
        "author": "裘万顷",
        "paragraphs": [
            "从渠柳色自青青，莫为行人赋渭城。",
            "只恐南墙旧时竹，误随风雨作离声。"
        ]
    },
    {
        "id": 175410,
        "title": "别曹教授三首  其三",
        "author": "裘万顷",
        "paragraphs": [
            "江花岸柳太多情，长逐春风管送迎。",
            "我亦思归归未得，夜窗愁听杜鹃声。"
        ]
    },
    {
        "id": 175411,
        "title": "次吴长文见寄时有衡山之役",
        "author": "裘万顷",
        "paragraphs": [
            "夜半诗成欲寄君，梦魂飞渡楚江津。",
            "怡怡前日如兄弟，今作东西南北人。"
        ]
    },
    {
        "id": 175412,
        "title": "次吴司理见贻二绝韵  其一",
        "author": "裘万顷",
        "paragraphs": [
            "朱金得丧日悲懽，内乐知谁梦见颜。",
            "君有上池无限水，不将涓滴到人间。"
        ]
    },
    {
        "id": 175413,
        "title": "次吴司理见贻二绝韵  其二",
        "author": "裘万顷",
        "paragraphs": [
            "湛然胸次幸清明，忍看人间势利轻。",
            "我辈相知端有道，未应胶漆付雷陈。"
        ]
    },
    {
        "id": 175414,
        "title": "寄题真爱堂三首  其一",
        "author": "裘万顷",
        "paragraphs": [
            "终南佳处暂栖迟，堪笑唐朝左拾遗。",
            "渠但借山为捷径，山中滋味岂曾知。"
        ]
    },
    {
        "id": 175415,
        "title": "寄题真爱堂三首  其二",
        "author": "裘万顷",
        "paragraphs": [
            "真实爱山今有谁，此心猨鹤亦难欺。",
            "看来却是朱居士，不媿昌黎五字诗。"
        ]
    },
    {
        "id": 175416,
        "title": "寄题真爱堂三首  其三",
        "author": "裘万顷",
        "paragraphs": [
            "筑堂谁不要看山，往往襟期了不关。",
            "欲识此翁高绝处，一心长在白云间。"
        ]
    },
    {
        "id": 175417,
        "title": "安乐窝三首  其一",
        "author": "裘万顷",
        "paragraphs": [
            "天阙飞来三大字，云山留住一闲身。",
            "老仙驾鹤蓬莱去，丹灶而今属后人。"
        ]
    },
    {
        "id": 175418,
        "title": "安乐窝三首  其二",
        "author": "裘万顷",
        "paragraphs": [
            "孤山尝试一登临，归梦纷然绕故林。",
            "个是平生安乐处，清泉白石总关心。"
        ]
    },
    {
        "id": 175419,
        "title": "安乐窝三首  其三",
        "author": "裘万顷",
        "paragraphs": [
            "生来岁晚寄南窗，燕坐常闻御墨香。",
            "却笑到天亭上客，日将茗粥搅枯肠。"
        ]
    },
    {
        "id": 175420,
        "title": "有感二首  其一",
        "author": "裘万顷",
        "paragraphs": [
            "绝怜修竹知人意，更爱双泉不世情。",
            "回首旧游浑似梦，却因多难悟无生。"
        ]
    },
    {
        "id": 175421,
        "title": "有感二首  其二",
        "author": "裘万顷",
        "paragraphs": [
            "三四知音总道山，荷锄吾独在田间。",
            "人言病骥犹堪秣，伏枥何心十二闲。"
        ]
    },
    {
        "id": 175422,
        "title": "高安别苏野塘三首  其一",
        "author": "裘万顷",
        "paragraphs": [
            "独立每怜陶靖节，北窗终日傲羲皇。",
            "如今我亦无侪辈，远把心期付野塘。"
        ]
    },
    {
        "id": 175423,
        "title": "高安别苏野塘三首  其二",
        "author": "裘万顷",
        "paragraphs": [
            "胸中泉石真成癖，纸上云烟总是诗。",
            "分我渔舟三四个，故山归去弄涟漪。"
        ]
    },
    {
        "id": 175424,
        "title": "高安别苏野塘三首  其三",
        "author": "裘万顷",
        "paragraphs": [
            "交盖才倾便语离，绝怜立马送君时。",
            "梅花未必堪相寄，待倩邮筒寄小诗。"
        ]
    },
    {
        "id": 175425,
        "title": "题希亮画",
        "author": "裘万顷",
        "paragraphs": [
            "晚牧归来月在山，夜深茅舍不胜寒。",
            "栖乌欲动催翁起，快傍烟汀把钓竿。"
        ]
    },
    {
        "id": 175426,
        "title": "题昭君图",
        "author": "裘万顷",
        "paragraphs": [
            "纷纷争赂毛延寿，今日丹青竟不传。",
            "万事无过真实处，后人赢得写婵娟。"
        ]
    },
    {
        "id": 175427,
        "title": "题老悟画卷四首  其一",
        "author": "裘万顷",
        "paragraphs": [
            "中兴以前作山水，只说李成与郭熙。",
            "谁知淳熙有此老，健笔不减巨然师。"
        ]
    },
    {
        "id": 175428,
        "title": "题老悟画卷四首  其二",
        "author": "裘万顷",
        "paragraphs": [
            "吏隠三年楚水头，每随凫雁杙扁舟。",
            "归来喜色惊邻里，分得潇湘一片秋。"
        ]
    },
    {
        "id": 175429,
        "title": "题老悟画卷四首  其三",
        "author": "裘万顷",
        "paragraphs": [
            "何处移来一川竹，空蒙烟雾染人衣。",
            "其间应有葛陂杖，时出林梢带雨飞。"
        ]
    },
    {
        "id": 175430,
        "title": "题老悟画卷四首  其四",
        "author": "裘万顷",
        "paragraphs": [
            "谡谡风前荷叶枯，摇摇霜后蓼花疎。",
            "舂鉏旧有江湖约，数辈相依正要渠。"
        ]
    },
    {
        "id": 175431,
        "title": "窗前古槐二首  其一",
        "author": "裘万顷",
        "paragraphs": [
            "密叶繁阴画不成，卷帘双眼为渠明。",
            "人间炎热无来处，赢得轩窗分外清。"
        ]
    },
    {
        "id": 175432,
        "title": "窗前古槐二首  其二",
        "author": "裘万顷",
        "paragraphs": [
            "去岁西湖避暑来，藕花无数眼慵开。",
            "而今归卧洪崖侧，看尽飞泉看古槐。"
        ]
    },
    {
        "id": 175433,
        "title": "题针出羹字韵",
        "author": "裘万顷",
        "paragraphs": [
            "一寸坚刚铁琢成，绮罗丛里度平生。",
            "有时稚子敲成钓，钓得鱼儿便作羹。"
        ]
    },
    {
        "id": 175434,
        "title": "题笺",
        "author": "裘万顷",
        "paragraphs": [
            "六七叶芦秋雨里，两三个鴈夕阳边。",
            "青天万里浑无碍，冲破寒潭一抹烟。"
        ]
    },
    {
        "id": 175435,
        "title": "简瑄上人",
        "author": "裘万顷",
        "paragraphs": [
            "千里归来觅故林，朱弦虽在少知音。",
            "春风玉几山前路，忍负平生一片心。"
        ]
    },
    {
        "id": 175436,
        "title": "简瑄上人借楞严经",
        "author": "裘万顷",
        "paragraphs": [
            "石室云山镇日扃，午鸡啼处睡初醒。",
            "案头上有炉熏在，试读楞严一卷经。"
        ]
    },
    {
        "id": 175437,
        "title": "题隠室",
        "author": "裘万顷",
        "paragraphs": [
            "闽浙相望两道场，上人曾炷室中香。",
            "直须了却旧公案，莫向空山便隠藏。"
        ]
    },
    {
        "id": 175438,
        "title": "题破尘读经所",
        "author": "裘万顷",
        "paragraphs": [
            "试为众生破一尘，出经为筏度沧溟。",
            "待渠到岸无惊畏，复破微尘纳此经。"
        ]
    },
    {
        "id": 175439,
        "title": "句",
        "author": "裘万顷",
        "paragraphs": [
            "云归青嶂雨初歇，花卧碧苔春已休。"
        ]
    },
    {
        "id": 175440,
        "title": "使金诗",
        "author": "李壁",
        "paragraphs": [
            "天连海岱压中州，暖翠浮岚夜不收。",
            "如此山河落人手，西风残照懒回头。"
        ]
    },
    {
        "id": 175441,
        "title": "石中二首  其一",
        "author": "李壁",
        "paragraphs": [
            "云影沈沈玉一方，倚栏人意似濠梁。",
            "独怜雪里山茶树，也向春风伴海棠。"
        ]
    },
    {
        "id": 175442,
        "title": "石中二首  其二",
        "author": "李壁",
        "paragraphs": [
            "梅阴渐密雨晴时，静看花砖日影稀。",
            "向晚啼鸦来又去，上林知占那边枝。"
        ]
    },
    {
        "id": 175443,
        "title": "酬曾景建",
        "author": "李壁",
        "paragraphs": [
            "新有千丝明晓镜，旧无一画赞宵衣。",
            "闲吟此外惟须饮，老觉人间万事非。"
        ]
    },
    {
        "id": 175444,
        "title": "临川节中寄季和弟  其一",
        "author": "李壁",
        "paragraphs": [
            "敕使传宣泛食时，去年今日侍龙墀。",
            "江城牢落追前事，一寸丹心只自知。"
        ]
    },
    {
        "id": 175445,
        "title": "临川节中寄季和弟  其二",
        "author": "李壁",
        "paragraphs": [
            "平生旷达慕庄周，老觉悲来不自由。",
            "节里忆君频梦见，遥传掬泪过江州。"
        ]
    },
    {
        "id": 175446,
        "title": "笼鹄山房",
        "author": "李壁",
        "paragraphs": [
            "萧条白石闭严扃，留作游人万古情。",
            "犹有山中旧麋鹿，举头如听读书声。"
        ]
    },
    {
        "id": 175447,
        "title": "六月十八日作",
        "author": "李壁",
        "paragraphs": [
            "三伏已过二，九夏欲宾秋。",
            "月林疏梧响，露圃幽花稠。",
            "故人有晁子，高諠今前修。",
            "胜地能馆我，衰疾于焉瘳。",
            "山寂便午憇，井冽共晨滫。",
            "坟素共偃蹇，几杖亦夷犹。",
            "嗟哉作田苦，斛水车轮抽。",
            "暮歌宛如笑，达旦不肯休。",
            "新谷幸稍登，惧贻晚禾忧。",
            "安得荡尘𡏖，倒卷天河流。",
            "生意浃万物，仁风扇九州。",
            "老余亦苏醒，翛然脱笼囚。",
            "眷言南山曲，仙袂追浮丘。"
        ]
    },
    {
        "id": 175448,
        "title": "六月十四日二首  其一",
        "author": "李壁",
        "paragraphs": [
            "山色朝尤爽，溪声夏亦寒。",
            "蹇予资固陋，所得是平宽。",
            "庭日荒苔藓，林风老蕙兰。",
            "石床聊可借，白月在松端。"
        ]
    },
    {
        "id": 175449,
        "title": "六月十四日二首  其二",
        "author": "李壁",
        "paragraphs": [
            "为问微园绮，何如唤孔宾。",
            "好山时步屧，幽涧或垂纶。",
            "尘远知仙近，人疎觉道亲。",
            "晚来微雨过，翠色媚松筠。"
        ]
    },
    {
        "id": 175450,
        "title": "严泰伯出示诚斋五诗属予继声奉呈一首",
        "author": "李壁",
        "paragraphs": [
            "为爱比隣好，诛茅试结庐。",
            "地临平楚回，堂枕一峰孤。",
            "乞予青霞珮，斟吾白玉腴。",
            "行行对金马，谨莫戏侏儒。"
        ]
    },
    {
        "id": 175451,
        "title": "戏题",
        "author": "李壁",
        "paragraphs": [
            "深院锁蛾眉，黄花一两枝。",
            "晚来天气好，浑似早春时。"
        ]
    },
    {
        "id": 175452,
        "title": "又口占小诗五首  其一",
        "author": "李壁",
        "paragraphs": [
            "归传匆匆一过家，驿亭回首见梅花。",
            "绝知天汉朝宗近，去去方乘犯斗槎。"
        ]
    },
    {
        "id": 175453,
        "title": "又口占小诗五首  其二",
        "author": "李壁",
        "paragraphs": [
            "蝉连夜语不胜清，欹枕僧窗蜡炬明。",
            "早是宋公怀抱恶，更禁庭树作离声。"
        ]
    },
    {
        "id": 175454,
        "title": "又口占小诗五首  其三",
        "author": "李壁",
        "paragraphs": [
            "岁月翩翩比掷梭，从公能几别离多。",
            "梁州此去千山阻，病鹤无因借一柯。"
        ]
    },
    {
        "id": 175455,
        "title": "又口占小诗五首  其四",
        "author": "李壁",
        "paragraphs": [
            "四海同心阎贰卿，两公相对眼长青。",
            "从今太史灵台夜，定奏梁州聚德星。"
        ]
    },
    {
        "id": 175456,
        "title": "又口占小诗五首  其五",
        "author": "李壁",
        "paragraphs": [
            "少年缪许忧时策，万里空怀报主心。",
            "毕竟穷通吾有命，鸥盟未冷且重寻。"
        ]
    },
    {
        "id": 175457,
        "title": "投壶",
        "author": "李壁",
        "paragraphs": [
            "弯弧力不任，棋局思虑费。",
            "不如习投壶，闲暇可观礼。",
            "心精手斯应，古谓射之细。",
            "无宁贵巧得，近取直如矢。",
            "瀛洲远尘雾，永日但书几。",
            "相携千步廊，百发皆贯耳。",
            "兢兢图克终，一瞬有成毁。",
            "昔贤著新裕，取正斥奇诡。",
            "造次垂令仪，高山劳仰止。"
        ]
    },
    {
        "id": 175458,
        "title": "游西湖分韵得栖字",
        "author": "李壁",
        "paragraphs": [
            "深居独痴坐，愁听鹎鴂啼。",
            "起寻尘外游，绿阴已连畦。",
            "撑舟泛湖去，万顷青玻瓈。",
            "天风振云杪，飞步凌丹梯。",
            "同游金玉人，旷荡追阮嵇。",
            "更摛江鲍思，杰句竞吐霓。",
            "刘侯冥鸿侣，松菊思故栖。",
            "岂为稻粱谋，如彼凫与修。",
            "维之永今夕，胜游共攀跻。",
            "行将著清班，奇字从君稽。"
        ]
    },
    {
        "id": 175459,
        "title": "诗一首",
        "author": "李壁",
        "paragraphs": [
            "沙上翩翩两白鸥，西风想见芰荷秋。",
            "晚来十幅冰纨净，断取潇湘一片愁。"
        ]
    },
    {
        "id": 175460,
        "title": "雁湖二首  其一",
        "author": "李壁",
        "paragraphs": [
            "藻荇连延十亩余，从来佳致与人俱。",
            "水禽扑碌时惊枕，城月朦胧当画图。",
            "莫去渚兰留作珮，剩栽洲橘遣为奴。",
            "从今杖屦频来往，乞与嘉名唤雁湖。"
        ]
    },
    {
        "id": 175461,
        "title": "雁湖二首  其二",
        "author": "李壁",
        "paragraphs": [
            "新结方桥跨两间，更渠清溜作潺潺。",
            "春来得句因池草，病起无端减带环。",
            "楼迥却愁多见月，城高元不碍看山。",
            "销忧况有诗书在，赢得湖边日日闲。"
        ]
    },
    {
        "id": 175462,
        "title": "再和雁湖十首  其一",
        "author": "李壁",
        "paragraphs": [
            "观物年来等腐余，已甘事与众人俱。",
            "园林得地须频赏，冕绂关天莫浪图。",
            "好事难陪金谷友，穷居祇辨玉川奴。",
            "亲逢圣世生非晚，不比当年孺子湖。"
        ]
    },
    {
        "id": 175463,
        "title": "再和雁湖十首  其二",
        "author": "李壁",
        "paragraphs": [
            "畦迳生痴笔墨间，洗心聊欲近潺潺。",
            "干时辄莫谈商鞅，枉道渠宁主瘠环。",
            "无事卷帘消白日，有时支枕梦青山。",
            "湖光莫笑无多子，印却中天象纬闲。"
        ]
    },
    {
        "id": 175464,
        "title": "再和雁湖十首  其三",
        "author": "李壁",
        "paragraphs": [
            "翠华南度几千余，始见中原与闰俱。",
            "千载一时周历数，两河百郡汉舆图。",
            "平南上策归诸葛，伐北奇功属寄奴。",
            "安得忠良负雄略，一清关洛到江湖。"
        ]
    },
    {
        "id": 175465,
        "title": "再和雁湖十首  其四",
        "author": "李壁",
        "paragraphs": [
            "梦回簷溜响潺潺，断送群芳一夕间。",
            "静见蜂须拈笔架，细看蛛网度窗环。",
            "数行古篆留科斗，一穗沉烟起博山。",
            "终岁掩关非避俗，自缘多病爱清闲。"
        ]
    },
    {
        "id": 175466,
        "title": "再和雁湖十首  其五",
        "author": "李壁",
        "paragraphs": [
            "总角趋庭得绪余，诗书元自与生俱。",
            "词林教诵鹪鹩赋，画苑嗔传蛱蝶图。",
            "千古凌烟思郑国，一时偃月怨哥奴。",
            "情和颜跖均为寄，忍絜新樽上镜湖。"
        ]
    },
    {
        "id": 175467,
        "title": "再和雁湖十首  其六",
        "author": "李壁",
        "paragraphs": [
            "流光匆匆泪潺潺，又报清明瞬息间。",
            "暖日陂塘空荇带，薰风时节近瓜环。",
            "谋非为食宁忘世，懒不从人但爱山。",
            "想见长安五陵道，少年袍马逐宽闲。"
        ]
    },
    {
        "id": 175468,
        "title": "再和雁湖十首  其七",
        "author": "李壁",
        "paragraphs": [
            "作诗真是学文余，余力犹将鲍谢俱。",
            "流俗是非何足算，古人出处要良图。",
            "闲来籍草须寻侣，自起浇花不倩奴。",
            "著却纶巾披鹤氅，中郎元住曲阿湖。"
        ]
    },
    {
        "id": 175469,
        "title": "再和雁湖十首  其八",
        "author": "李壁",
        "paragraphs": [
            "绕城流水碧潺潺，好是芳菲一月间。",
            "诗阵不收疑破竹，谈围未解递连环。",
            "健如俊鹘秋翻野，壮似惊龙夜擘山。",
            "传后化今当有待，百年距几可今闲。"
        ]
    },
    {
        "id": 175470,
        "title": "再和雁湖十首  其九",
        "author": "李壁",
        "paragraphs": [
            "梦镜纷纭扰弃余，尚连许国守心俱。",
            "投鞭绝笑保边策，聚米重寻破陇图。",
            "天外悠悠回雁使，眼前扰扰牧猪奴。",
            "移床试向春风坐，面旋飞霙卷一湖。"
        ]
    },
    {
        "id": 175471,
        "title": "再和雁湖十首  其一○",
        "author": "李壁",
        "paragraphs": [
            "景色随生指顾间，踏翻香雪弄潺潺。",
            "奏编谁上三千牍，宝带争拖十二环。",
            "有底穷愁惟甔石，无多远意但盆山。",
            "何时万顷沧波去，乞我扁舟自在闲。"
        ]
    },
    {
        "id": 175472,
        "title": "予赋雁湖诗蒙友社诸文继声不一辄复自和四首  其一",
        "author": "李壁",
        "paragraphs": [
            "少年努力在三余，暇日那无水石俱。",
            "自昔空传盘谷引，祇今何似辋川图。",
            "伴人寂寞为鹇客，登俎横斜有蟹奴。",
            "便学天随君信否，夜来春涨欲平湖。"
        ]
    },
    {
        "id": 175473,
        "title": "予赋雁湖诗蒙友社诸文继声不一辄复自和四首  其二",
        "author": "李壁",
        "paragraphs": [
            "比屋弦歌说此间，诗来清似玉潺潺。",
            "论交有道须簪盍，经世无才敢辄环。",
            "剡上最怜分一曲，海边空自说三山。",
            "谁能伴我湖亭宿，夜静遥占斗柄闲。"
        ]
    },
    {
        "id": 175474,
        "title": "予赋雁湖诗蒙友社诸文继声不一辄复自和四首  其三",
        "author": "李壁",
        "paragraphs": [
            "闲来日日理荒余，剩引涟漪一派俱。",
            "试把渔竿临断岸，从教画手貌成图。",
            "啼春不到鶑无友，警夜谁知雁有奴。",
            "出处须将时运看，莫分廊庙与江湖。"
        ]
    },
    {
        "id": 175475,
        "title": "予赋雁湖诗蒙友社诸文继声不一辄复自和四首  其四",
        "author": "李壁",
        "paragraphs": [
            "栏楯相望咫尺间，翻沟送水助潺潺。",
            "王家传里乌衣巷，梦得诗中碧玉环。",
            "好看画船来泛月，何须蜡屐去寻山。",
            "时人不解开湖意，便道渠侬苦爱闲。"
        ]
    },
    {
        "id": 175476,
        "title": "季允用韵各赋两章予亦再赋四首  其一",
        "author": "李壁",
        "paragraphs": [
            "新阡泪叶记霜余，早见春风万壑俱。",
            "姱节当时谁鹗立，故人今日半鹏图。",
            "清谈我不如平子，下策君元笑阿奴。",
            "此地对床先有约，莫教风雨隔重湖。"
        ]
    },
    {
        "id": 175477,
        "title": "季允用韵各赋两章予亦再赋四首  其二",
        "author": "李壁",
        "paragraphs": [
            "碧瓦城中一万间，溜渠无处不潺潺。",
            "凫眠落日沙留篆，鱼蹙轻冰玉破环。",
            "细草争春空满路，孤云未雨莫归山。",
            "寓言聊以忘忧耳，进德渠教一刻闲。"
        ]
    },
    {
        "id": 175478,
        "title": "季允用韵各赋两章予亦再赋四首  其三",
        "author": "李壁",
        "paragraphs": [
            "囊空那复冀赢余，但有巍楼百尺俱。",
            "匣镜频开聊自玩，庭芜不扫欲何图。",
            "少缘多病辞欢伯，长更贪眠谢酪奴。",
            "生世所资能几许，一竿好在石鱼湖。"
        ]
    },
    {
        "id": 175479,
        "title": "季允用韵各赋两章予亦再赋四首  其四",
        "author": "李壁",
        "paragraphs": [
            "春至题诗满竹间，晚风窗影漾潺潺。",
            "水花未放红千叶，岸柳先教绿四环。",
            "陶令当年惟北牖，谢公早日便东山。",
            "古来豪杰非无意，尽把功名付等闲。"
        ]
    },
    {
        "id": 175480,
        "title": "子金舅出示雁湖和章走笔为谢三首  其一",
        "author": "李壁",
        "paragraphs": [
            "运数从来略相似，人人总道疾堪忧。",
            "岂知不死还相对，更把新诗互唱酬。"
        ]
    },
    {
        "id": 175481,
        "title": "子金舅出示雁湖和章走笔为谢三首  其二",
        "author": "李壁",
        "paragraphs": [
            "词源病起不全枯，一滴犹堪涨雁湖。",
            "祇我少强宜末减，老人笔力更敷腴。"
        ]
    },
    {
        "id": 175482,
        "title": "子金舅出示雁湖和章走笔为谢三首  其三",
        "author": "李壁",
        "paragraphs": [
            "龙山仙去参谋死，纵有奇文欲似谁。",
            "前辈风流只公在，不才我定愧牢之。"
        ]
    },
    {
        "id": 175483,
        "title": "距建德县十里绝一小湖滨湖小山多可爱作诗记作见三首  其一",
        "author": "李壁",
        "paragraphs": [
            "肩舆触热汗沾衣，晚渡呼舟去若飞。",
            "两腋飕飕清镜里，分明列子御风归。"
        ]
    },
    {
        "id": 175484,
        "title": "距建德县十里绝一小湖滨湖小山多可爱作诗记作见三首  其二",
        "author": "李壁",
        "paragraphs": [
            "小山低映碧璘珣，十顷平湖蹙簟纹。",
            "可惜地偏人到少，西风白乌自成群。"
        ]
    },
    {
        "id": 175485,
        "title": "距建德县十里绝一小湖滨湖小山多可爱作诗记作见三首  其三",
        "author": "李壁",
        "paragraphs": [
            "苍崖古木插奫沦，薄暮丛祠亦恐人。",
            "波面时闻声扑碌，祇应神物是游鳞。"
        ]
    },
    {
        "id": 175486,
        "title": "刘子澄约游汉阳郎官湖子澄风雨中绝江先去余泊舟黄鹤楼下风大不可进因成七言为寄",
        "author": "李壁",
        "paragraphs": [
            "沔水悠悠下武昌，向来风物未凄凉。",
            "江楼还对辽天月，湖草犹分汉署香。",
            "信笔题诗输李白，开樽一笑后刘郎。",
            "蹇余终日凭高望，吊古怀人几度伤。"
        ]
    },
    {
        "id": 175487,
        "title": "过汉州留房公湖一日戏和少陵韵二首  其一",
        "author": "李壁",
        "paragraphs": [
            "西湖天下胜，贤相古来稀。",
            "汛扫邀明月，徜徉逗落晖。",
            "蒲深㶉𫛶响，林静鹧鸪飞。",
            "脚力应难徧，雕栏幸可依。"
        ]
    },
    {
        "id": 175488,
        "title": "过汉州留房公湖一日戏和少陵韵二首  其二",
        "author": "李壁",
        "paragraphs": [
            "子美来湖上，篇篇只爱鹅。",
            "昔年惟有此，佳处总无多。",
            "竹径萦新筑，荷池引旧波。",
            "不应悭五字，共和有阴何。"
        ]
    },
    {
        "id": 175489,
        "title": "观雁湖经行留题",
        "author": "李壁",
        "paragraphs": [
            "溪作玉膏色，洞如天琢成。",
            "倩谁呼白鹿，将我上瑶京。"
        ]
    },
    {
        "id": 175490,
        "title": "格斋",
        "author": "李壁",
        "paragraphs": [
            "一物具一理，皆有极则处。",
            "索焉而不精，于德何所据。"
        ]
    },
    {
        "id": 175491,
        "title": "庄敬日强斋二首  其一",
        "author": "李壁",
        "paragraphs": [
            "人情乐安肆，昼夜物欲婴。",
            "惟敬以直之，山立而川行。"
        ]
    },
    {
        "id": 175492,
        "title": "庄敬日强斋二首  其二",
        "author": "李壁",
        "paragraphs": [
            "居人晏犹眠，行子夕未宿。",
            "此心从何生，却道力不足。"
        ]
    },
    {
        "id": 175493,
        "title": "为刘漫翁老人赋云月高斋诗",
        "author": "李壁",
        "paragraphs": [
            "嵇康遇王烈，幽愤竟莫摅。",
            "我今识漫翁，转欲与世疏。",
            "况闻高斋胜，云月随卷舒。",
            "息深固以踵，道集其惟虚。",
            "一朝破生死，直到心地初。",
            "嗟我觉既晚，尚收废弃余。",
            "疑翁乃真契，百里纡柴车。",
            "谓我骨本好，误落尘寰居。",
            "已障不自解，顾遣他人除。",
            "稽首谢至言，田荒始知畬。",
            "虽微跪履敬，脱粟荐霜蔬。",
            "翁早涉文史，雅意追严徐。",
            "中睹世路恶，纷纷臭如帤。",
            "回光述鸿宝，妙解超堪舆。",
            "启钥借我读，怳梦犹华胥。",
            "匪惟见异人，乃复得异书。",
            "穷途有良遇，喜极还欷歔。",
            "居然困缰锁，阻造焦生庐。",
            "后会岂无日，碧霄揽霞裾。",
            "不见垂天翼，变化本鲲鱼。"
        ]
    },
    {
        "id": 175494,
        "title": "邢台",
        "author": "李壁",
        "paragraphs": [
            "北地霜浓九月寒，驼裘破晓上征鞍。",
            "也知骨相非麟凤，惭愧州人向掌看。"
        ]
    },
    {
        "id": 175495,
        "title": "次韵张季长红梅七言三首  其一",
        "author": "李壁",
        "paragraphs": [
            "江路悠悠无驿使，道南特寄惬公心。",
            "似嫌大洁惊凡卉，故染轻红伴醉吟。",
            "绝艳偷春来雪径，绛葩翻露出琼林。",
            "病余不得陪真赏，祇玩新章抵碎金。"
        ]
    },
    {
        "id": 175496,
        "title": "次韵张季长红梅七言三首  其二",
        "author": "李壁",
        "paragraphs": [
            "琳馆清闲异马曹，红梅折得助挥毫。",
            "眼明北客初疑杏，笑倚东风亦类桃。",
            "露浥檀心滋鼎实，春生玉面散宫醪。",
            "从今约略施丹粉，未害从来品格高。"
        ]
    },
    {
        "id": 175497,
        "title": "次韵张季长红梅七言三首  其三",
        "author": "李壁",
        "paragraphs": [
            "雪里横枝冻不禁，故将浓丽变轻盈。",
            "色分鹤顶真如醉，影借蟾辉也自清。",
            "晚觉郑公殊妩媚，生憎夷甫太鲜明。",
            "上林依旧群芳首，翻笑唐昌浪得声。"
        ]
    },
    {
        "id": 175498,
        "title": "赋黄香梅绝句八首正月二十三作时筑楼居将就  其一",
        "author": "李壁",
        "paragraphs": [
            "树绕高花兀老苍，风流旧日汉黄香。",
            "虽非有意争妍暖，岂是无心避雪霜。"
        ]
    },
    {
        "id": 175499,
        "title": "赋黄香梅绝句八首正月二十三作时筑楼居将就  其二",
        "author": "李壁",
        "paragraphs": [
            "春风一树斩新开，尽日花边转几回。",
            "怪底玉颜含瘴色，谪仙曾住夜郎来。"
        ]
    },
    {
        "id": 175500,
        "title": "赋黄香梅绝句八首正月二十三作时筑楼居将就  其三",
        "author": "李壁",
        "paragraphs": [
            "剪蜡霜前色太深，何如万萼占春阴。",
            "今朝懒不行花径，插遍铜彝供石林。"
        ]
    },
    {
        "id": 175501,
        "title": "赋黄香梅绝句八首正月二十三作时筑楼居将就  其四",
        "author": "李壁",
        "paragraphs": [
            "满园春物正关情，忽到梅边眼倍明。",
            "别有醉余霞脸在，大都风格尽飞琼。"
        ]
    },
    {
        "id": 175502,
        "title": "赋黄香梅绝句八首正月二十三作时筑楼居将就  其五",
        "author": "李壁",
        "paragraphs": [
            "天留孤艳照青春，横目何人解识真。",
            "蒸栗琢成渠不爱，内间栀貌几番新。"
        ]
    },
    {
        "id": 175503,
        "title": "赋黄香梅绝句八首正月二十三作时筑楼居将就  其六",
        "author": "李壁",
        "paragraphs": [
            "姑射僊人尔匹侪，若为涂额效宫娃。",
            "从来定价须平子，速剪繁枝送郡斋。"
        ]
    },
    {
        "id": 175504,
        "title": "赋黄香梅绝句八首正月二十三作时筑楼居将就  其七",
        "author": "李壁",
        "paragraphs": [
            "方琮分润作幽姿，一点檀心说向谁。",
            "正使持来供鼎事，输他雪外两三枝。"
        ]
    },
    {
        "id": 175505,
        "title": "赋黄香梅绝句八首正月二十三作时筑楼居将就  其八",
        "author": "李壁",
        "paragraphs": [
            "一种清香属当家，将黄对白本非差。",
            "胡床十日花前坐，看得楼成管物华。"
        ]
    },
    {
        "id": 175506,
        "title": "蜡梅数枝托悟上人持供南囿",
        "author": "李壁",
        "paragraphs": [
            "色染蔷薇水麝薰，静中时有暗香闻。",
            "上人生怕花料理，未信真能恼石君。"
        ]
    },
    {
        "id": 175507,
        "title": "余十岁时从亡兄仲氏侍先父摄帅江陵郡圃蜡梅数百株一昔盛开予为记之仲兄颇赏爱以为工今十六七年矣属感前事重赋七言以纾余悲",
        "author": "李壁",
        "paragraphs": [
            "病眼清晨欲泫霜，谁将幻色对山房。",
            "十年犹记湖阴梦，几度愁闻汉苑香。",
            "腊雪近春才一白，好花得地更深黄。",
            "祇应无复当时意，草木何知我自伤。"
        ]
    },
    {
        "id": 175508,
        "title": "青神道中",
        "author": "李壁",
        "paragraphs": [
            "沧江掩映桤树林，宝塔崷崒孤云岑。",
            "田家春时相劳苦，结社分朋宴箫鼓。",
            "道边儿女齐唱词，钗梁复挂一钩丝。",
            "相携却踏溪桥路，荠麦连云住何处。"
        ]
    },
    {
        "id": 175509,
        "title": "湛庵出示宪使陈益之近作且蒙记忆再次韵一首适王令君国正携酒相过断章并识之有便仍以寄陈也",
        "author": "李壁",
        "paragraphs": [
            "重将倦翼羾天关，流浪深惭佛眼看。",
            "名宿青灯仍燕坐，故人白雪自幽弹。",
            "西江一吸还居士，寒涕双垂任懒残。",
            "应笑区区话陈迹，秋风吹老碧芦滩。"
        ]
    },
    {
        "id": 175510,
        "title": "过昭君村赋诗",
        "author": "李壁",
        "paragraphs": [
            "王嫱南郡良家子，靓饰丰容照江水。",
            "何人引入光明宫，绿鬓云鬟朝暮理。",
            "增成亦拟备充依，反向阴山嫁胡儿。",
            "阴山一去归无期，塞雁南翥马北嘶。",
            "当时送往穹庐底，安得属车藏豹尾。",
            "何如滩头媲东家，石上持竿钓游鲤。"
        ]
    },
    {
        "id": 175511,
        "title": "二十九日游桃李村分韵得春字",
        "author": "李壁",
        "paragraphs": [
            "东风吹我出城𬮱，邂逅相逢得可人。",
            "踏雨先从沙路稳，怯寒更觉酒壶亲。",
            "江山有意如违俗，桃李无心亦自春。",
            "便可名为锦绣谷，匡庐东望隔烟尘。"
        ]
    },
    {
        "id": 175512,
        "title": "留题东屯诗四首  其一",
        "author": "李壁",
        "paragraphs": [
            "千载风流表出师，帅龙山寺已题诗。",
            "两贤心迹元无异，更谒东屯老拾遗。"
        ]
    },
    {
        "id": 175513,
        "title": "留题东屯诗四首  其二",
        "author": "李壁",
        "paragraphs": [
            "连峰叠嶂拥峥嵘，个里谁知掌样平。",
            "还有人家留客醉，石榴花下听啼鶑。"
        ]
    },
    {
        "id": 175514,
        "title": "留题东屯诗四首  其三",
        "author": "李壁",
        "paragraphs": [
            "作意元非谷口耕，后来更说以诗鸣。",
            "慇懃只有香溪在，曾照先生白发茎。"
        ]
    },
    {
        "id": 175515,
        "title": "留题东屯诗四首  其四",
        "author": "李壁",
        "paragraphs": [
            "早日臯夔许致身，最怜一饭不忘君。",
            "飘零岂意穷山里，目断长安隔戍云。"
        ]
    },
    {
        "id": 175516,
        "title": "黄陵题咏二首  其一",
        "author": "李壁",
        "paragraphs": [
            "南云哭重华，水死悲二女。",
            "天边九点黛，白骨迷处所。",
            "朦胧波上瑟，清夜降北渚。",
            "万古一双魂，飘飘在烟雨。"
        ]
    },
    {
        "id": 175517,
        "title": "黄陵题咏二首  其二",
        "author": "李壁",
        "paragraphs": [
            "小哀洲北渚云边，二女明装共俨然。",
            "野庙向江空寂寂，古碑无字草芊芊。",
            "东风近墓吹芳芷，落日深山哭杜鹃。",
            "犹似含颦望巡狩，九疑凝黛隔湘川。"
        ]
    },
    {
        "id": 175518,
        "title": "买花",
        "author": "李壁",
        "paragraphs": [
            "风格孤高却后时，夜来律管已灰吹。",
            "无端红紫偷先发，未见琼瑶第一枝。"
        ]
    },
    {
        "id": 175519,
        "title": "凌丹亭",
        "author": "李壁",
        "paragraphs": [
            "犹忆儿时共酒杯，今看灵骨琐苍苔。",
            "祇应解化元非死，万一排空为我来。"
        ]
    },
    {
        "id": 175520,
        "title": "题清虚庵皇甫真人坦之隠居",
        "author": "李壁",
        "paragraphs": [
            "翠麓依然似梦中，拨云轩槛正春风。",
            "安知松外双飞鹤，不是桃椎与吕翁。"
        ]
    },
    {
        "id": 175521,
        "title": "在唐安郡圃作",
        "author": "李壁",
        "paragraphs": [
            "当年张李国长城，翻向天涯问大钧。",
            "争似圣朝公道在，庙堂端要读书人。"
        ]
    },
    {
        "id": 175522,
        "title": "中岩",
        "author": "李壁",
        "paragraphs": [
            "尘土污人绝可怜，宝坊聊共炷炉烟。",
            "高怀已属三峰上，旧事重寻千载前。",
            "暖吹静翻花漠漠，晚云深护竹娟娟。",
            "祇应难见惟神物，留取新诗结旧缘。"
        ]
    },
    {
        "id": 175523,
        "title": "下岩",
        "author": "李壁",
        "paragraphs": [
            "破晓樯竿插钓矶，一生几度扣禅扉。",
            "心如尊者岩中定，身比涪翁僰道归。",
            "阅世云藤那解老，近人空翠欲成围。",
            "祇怜岁晚龙方卧，不放银涛百尺飞。"
        ]
    },
    {
        "id": 175524,
        "title": "题跋黄鲁直读书岩字二十言",
        "author": "李壁",
        "paragraphs": [
            "笔法推黄子，钟王共一机。",
            "试摹三大字，归榜旧岩扉。"
        ]
    },
    {
        "id": 175525,
        "title": "游灵岩和韵三首  其一",
        "author": "李壁",
        "paragraphs": [
            "觚棱木杪梵王宫，路转峰回翠扫空。",
            "胸次净无尘一点，乱云堆里听松风。"
        ]
    },
    {
        "id": 175526,
        "title": "游灵岩和韵三首  其二",
        "author": "李壁",
        "paragraphs": [
            "选胜宁辞屐齿尖，摩挲墨妙半儒先。",
            "八年两到人争问，香火灵山似有缘。"
        ]
    },
    {
        "id": 175527,
        "title": "游灵岩和韵三首  其三",
        "author": "李壁",
        "paragraphs": [
            "萧然陈迹寄林坰，千古谁分伪与真。",
            "惟有离宫歌舞地，遗簪坠珥付耕人。"
        ]
    },
    {
        "id": 175528,
        "title": "知府丈袖赐新篇愈叹精奇勉缀俚辞干览采",
        "author": "李壁",
        "paragraphs": [
            "书边惯度短檠宵，心和南山扣角谣。",
            "霡霂几随风入夜，荧煌行见日升朝。",
            "自怜镜里吴霜满，难敌毫端海蜃摇。",
            "好是濉阳桃李树，春风新照玉麟腰。"
        ]
    },
    {
        "id": 175529,
        "title": "知府李大谏特枉新诗存问甚厚以谢",
        "author": "李壁",
        "paragraphs": [
            "盖代今推骨鲠臣，朝来有使到漳滨。",
            "稍谙逆境宁非梦，不隔寒荄始是春。",
            "菜甲旋锄聊诳口，茅堂新葺且怡神。",
            "故应犹喜斯文在，风雨鸣鸡夜向晨。"
        ]
    },
    {
        "id": 175530,
        "title": "东帅少才兄宠贶七言一首口占八句以谢",
        "author": "李壁",
        "paragraphs": [
            "辛苦灯窗少日同，未应岁晚马牛风。",
            "匡山何敢杜陵敌，子贡还怜颜巷空。",
            "红旆碧油虽贵重，清泉白石也英雄。",
            "长哦缺月长江句，总是霜须六十翁。"
        ]
    },
    {
        "id": 175531,
        "title": "东帅张传之遣人来相致将以七言次韵答之三首  其一",
        "author": "李壁",
        "paragraphs": [
            "质非高古谢罍樽，漫向陈编挹圣言。",
            "久判余生甘扫墓，尚怀先友欲登门。",
            "功名自昔归羊傅，丘壑从来著谢鲲。",
            "何日扁舟渑若去，眼看荔子压枝繁。"
        ]
    },
    {
        "id": 175532,
        "title": "东帅张传之遣人来相致将以七言次韵答之三首  其二",
        "author": "李壁",
        "paragraphs": [
            "阆风当日奉清樽，犹记银钩洒七言。",
            "别去凄凉浑一梦，只今疎懒且衡门。",
            "已非绝足那希骥，自比游尘或佐鲲。",
            "珍重曲江劳仰止，人间岁晚雪霜繁。"
        ]
    },
    {
        "id": 175533,
        "title": "东帅张传之遣人来相致将以七言次韵答之三首  其三",
        "author": "李壁",
        "paragraphs": [
            "媿无庭论发奇樽，闲放骚人大小言。",
            "徐孺真能下蕃榻，孔公尚记出膺门。",
            "赤霄览德聊追凤，沧海寻仙更踏鲲。",
            "华发萧萧公健在，一将金奏洗哇繁。"
        ]
    },
    {
        "id": 175534,
        "title": "四月十八日送连帅毋丘厚卿三圣院即事",
        "author": "李壁",
        "paragraphs": [
            "送客来山寺，客去独凭栏。",
            "新篁已解箨，莹眼青琅玕。",
            "玉台居上头，连峰鬰巑岏。",
            "清泉动古甃，凉飔发轻纨。",
            "黄云刮欲空，子规鸣声酸。",
            "秋种亦已布，豆菽行漫漫。",
            "诚知藩寄忝，但愿农亩安。",
            "归路转沙碛，广川浩澄澜。",
            "物色固自好，我忧何当宽。"
        ]
    },
    {
        "id": 175535,
        "title": "送梁漕帅夔二首  其一",
        "author": "李壁",
        "paragraphs": [
            "天涯留滞几星霜，两见飞来诏版黄。",
            "止水无私陶静冶，干将不露起颓纲。",
            "拭看远服恩波被，转觉朝家德意长。",
            "持此便应归法从，色丝先补舜衣裳。"
        ]
    },
    {
        "id": 175536,
        "title": "送梁漕帅夔二首  其二",
        "author": "李壁",
        "paragraphs": [
            "先声凛凛慑乌蛮，舟引旌旗略万山。",
            "白帝城头风日好，永安门外水云闲。",
            "功名可致身为重，富贵相寻发未班。",
            "千古江𣸣卧龙在，请公携酒数开颜。"
        ]
    },
    {
        "id": 175537,
        "title": "钱史君见赠元夕新什次韵答之",
        "author": "李壁",
        "paragraphs": [
            "元夕风光付湿薪，更堪门外雨如尘。",
            "千枝宝炬知何处，一寸清愁苦傍人。",
            "落纸惊蛇空妙墨，中庭独鹤漫闲身。",
            "青藜不照蓬莱阁，云断苍梧怆百神。"
        ]
    },
    {
        "id": 175538,
        "title": "真州元夕和韵二首  其一",
        "author": "李壁",
        "paragraphs": [
            "璧月舒金波，流光入窗蓬。",
            "江水碧杳杳，淮山直丛丛。",
            "牢落亦清甘，繁华儿辈事。",
            "一褐拥春寒，倦拨青编睡。",
            "绛纱眩纨绮，箫鼓沸隔船。",
            "龛灯独耿耿，静对花双悬。",
            "更深共语笑，为客何时了。",
            "纷兮总浊恶，文字有潜照。"
        ]
    },
    {
        "id": 175539,
        "title": "真州元夕和韵二首  其二",
        "author": "李壁",
        "paragraphs": [
            "通宵风撼天，清晓雪压蓬。",
            "苍茫烟海涯，寂寞葭苇丛。",
            "龙骧水犀手，有亦安所事。",
            "洪波绛鼍翻，阴穴翠螭睡。",
            "孰能乘此险，惟应汉戈船。",
            "烱烱眸电闪，摇摇心旆悬。",
            "排烟把醆笑，铁瓮高了了。",
            "阴云欣解剥，丽日廓清照。"
        ]
    },
    {
        "id": 175540,
        "title": "赤壁",
        "author": "李壁",
        "paragraphs": [
            "赤壁危矶几度过，沙头江上鬰嵯峨。",
            "今人误信黄州是，犹頼水经能正讹。"
        ]
    },
    {
        "id": 175541,
        "title": "登拟岘台诗",
        "author": "李壁",
        "paragraphs": [
            "羊公洙泗人，易地即颜子。",
            "功名真余弃，邂逅照图史。",
            "况复权利间，何啻鼠肝似。",
            "武库偶并称，相去不知几。",
            "台倾属新葺，天远暮山紫。",
            "佳月唤我来，抛却乌皮几。",
            "莫言风景非，世本无真是。",
            "有酒即宜城，有鱼斯汉水。",
            "殷勤一樽共，清唱切云起。",
            "羁旅聊自纾，高兴未渠已。",
            "银河帘旌接，斗柄屋山指。",
            "侧闻急才秋，便坐引奇士。",
            "但遣君意陈，流落非予耻。"
        ]
    },
    {
        "id": 175542,
        "title": "青云亭  其一",
        "author": "李壁",
        "paragraphs": [
            "谁人此地著危栏，城郭江山表里看。",
            "时节不知春已半，天围稍觉目前宽。"
        ]
    },
    {
        "id": 175543,
        "title": "青云亭  其二",
        "author": "李壁",
        "paragraphs": [
            "青云歧路休回首，扁榜看来也自惊。",
            "何日深山更深处，只留黄犊伴春耕。"
        ]
    },
    {
        "id": 175544,
        "title": "青云亭  其三",
        "author": "李壁",
        "paragraphs": [
            "平林野水带孤城，倦客登临太瘦生。",
            "过眼千花竞红紫，可怜霜鬓转分明。"
        ]
    },
    {
        "id": 175545,
        "title": "金石山林宣参山房",
        "author": "李壁",
        "paragraphs": [
            "高处浑无一点尘，平川极目净于茵。",
            "松声满院日亭午，世味著人谁识真。",
            "倘乞半岩容卜筑，仍留别浦待垂纶。",
            "寒灰岂复重然望，独爱新诗语不陈。"
        ]
    },
    {
        "id": 175546,
        "title": "北园酌酒观鹤",
        "author": "李壁",
        "paragraphs": [
            "仰看翔翮俯游鳞，物意落落各自春。",
            "遥想沧浪五君子，长身玉立伴闲人。"
        ]
    },
    {
        "id": 175547,
        "title": "东山精舍",
        "author": "李壁",
        "paragraphs": [
            "木落天清远岭多，水平烟尽镜新磨。",
            "周公谢傅皆尘土，病鹤闲来借一柯。"
        ]
    },
    {
        "id": 175548,
        "title": "慈姥岩",
        "author": "李壁",
        "paragraphs": [
            "洗尽一春歌酒尘，苍江吹破碧粼粼。",
            "繁华过眼都如梦，祇有三峰是故人。"
        ]
    },
    {
        "id": 175549,
        "title": "句  其一",
        "author": "李壁",
        "paragraphs": [
            "三十六峰今入手，若无公事且留连。"
        ]
    },
    {
        "id": 175550,
        "title": "句  其二",
        "author": "李壁",
        "paragraphs": [
            "一杯谩道愁能遣，几度醒来错唤君。"
        ]
    },
    {
        "id": 175551,
        "title": "句  其三",
        "author": "李壁",
        "paragraphs": [
            "忧时铁石孤忠在，阅世风花老眼空。"
        ]
    },
    {
        "id": 175552,
        "title": "句  其四",
        "author": "李壁",
        "paragraphs": [
            "向来交态云翻手，静里无言石点头。"
        ]
    },
    {
        "id": 175553,
        "title": "句  其五",
        "author": "李壁",
        "paragraphs": [
            "平生阅世朦胧眼，偏向白鸥飞处明。"
        ]
    },
    {
        "id": 175554,
        "title": "句  其六",
        "author": "李壁",
        "paragraphs": [
            "鸦健触翻红䔩䔩，鸥闲占断碧粼粼。"
        ]
    },
    {
        "id": 175555,
        "title": "句  其七",
        "author": "李壁",
        "paragraphs": [
            "莫令归往地，翻作杀胡林。"
        ]
    },
    {
        "id": 175556,
        "title": "句  其八",
        "author": "李壁",
        "paragraphs": [
            "日射红鸾扇，风清白兽樽。"
        ]
    },
    {
        "id": 175557,
        "title": "隆兴书堂自警三十五首  其一",
        "author": "陈淳",
        "paragraphs": [
            "堂中鹤发老，臞臞未能宽。",
            "泮涣而尔游，于汝其独安。"
        ]
    },
    {
        "id": 175558,
        "title": "隆兴书堂自警三十五首  其二",
        "author": "陈淳",
        "paragraphs": [
            "负米慙子路，杀鸡愧茅容。",
            "汗颜戴履间，子职何以供。"
        ]
    },
    {
        "id": 175559,
        "title": "隆兴书堂自警三十五首  其三",
        "author": "陈淳",
        "paragraphs": [
            "富贵以荣亲，有命不可必。",
            "道义以荣亲，古人所无斁。"
        ]
    },
    {
        "id": 175560,
        "title": "隆兴书堂自警三十五首  其四",
        "author": "陈淳",
        "paragraphs": [
            "茫茫八极内，何莫非斯人。",
            "苟非富道义，何异彼黔民。"
        ]
    },
    {
        "id": 175561,
        "title": "隆兴书堂自警三十五首  其五",
        "author": "陈淳",
        "paragraphs": [
            "人禀五行秀，卓然与物异。",
            "由其达大经，秉彝不容己。"
        ]
    },
    {
        "id": 175562,
        "title": "隆兴书堂自警三十五首  其六",
        "author": "陈淳",
        "paragraphs": [
            "人为天地心，体焉天地同。",
            "病于有我私，不能相流通。"
        ]
    },
    {
        "id": 175563,
        "title": "隆兴书堂自警三十五首  其七",
        "author": "陈淳",
        "paragraphs": [
            "二程十四五，即为圣人徒。",
            "汝年已蹉跎，得无惊觉乎。"
        ]
    },
    {
        "id": 175564,
        "title": "隆兴书堂自警三十五首  其八",
        "author": "陈淳",
        "paragraphs": [
            "昔者抗厥志，欲效颜子复。",
            "今胡事悠悠，反作曹食粟。"
        ]
    },
    {
        "id": 175565,
        "title": "隆兴书堂自警三十五首  其九",
        "author": "陈淳",
        "paragraphs": [
            "古人用功处，步步最缜密。",
            "胡尔大阔疏，践履无其实。"
        ]
    },
    {
        "id": 175566,
        "title": "隆兴书堂自警三十五首  其一○",
        "author": "陈淳",
        "paragraphs": [
            "细味古人书，惕焉重深惭。",
            "循首以至足，百无一二三。"
        ]
    },
    {
        "id": 175567,
        "title": "隆兴书堂自警三十五首  其一一",
        "author": "陈淳",
        "paragraphs": [
            "器局事宏大，心期勿卑污。",
            "俗士不必效，汝为君子儒。"
        ]
    },
    {
        "id": 175568,
        "title": "隆兴书堂自警三十五首  其一二",
        "author": "陈淳",
        "paragraphs": [
            "百乐不足玩，万好俱无益。",
            "休休事追逐，荡志而害德。"
        ]
    },
    {
        "id": 175569,
        "title": "隆兴书堂自警三十五首  其一三",
        "author": "陈淳",
        "paragraphs": [
            "辅仁贵有益，谨毋友善柔。",
            "良心放则死，胡为乐佚游。"
        ]
    },
    {
        "id": 175570,
        "title": "隆兴书堂自警三十五首  其一四",
        "author": "陈淳",
        "paragraphs": [
            "克己贵乎严，存心大而正。",
            "改过勿惮吝，任道尤须劲。"
        ]
    },
    {
        "id": 175571,
        "title": "隆兴书堂自警三十五首  其一五",
        "author": "陈淳",
        "paragraphs": [
            "知以达其行，行以精其知。",
            "二者互相发，不容偏废之。"
        ]
    },
    {
        "id": 175572,
        "title": "隆兴书堂自警三十五首  其一六",
        "author": "陈淳",
        "paragraphs": [
            "诗蔽思无邪，礼主毋不敬。",
            "二言书诸绅，时时与涵泳。"
        ]
    },
    {
        "id": 175573,
        "title": "隆兴书堂自警三十五首  其一七",
        "author": "陈淳",
        "paragraphs": [
            "大学示絜矩，中庸发尚䌹。",
            "昔人深工处，愿言日三省。"
        ]
    },
    {
        "id": 175574,
        "title": "隆兴书堂自警三十五首  其一八",
        "author": "陈淳",
        "paragraphs": [
            "周翁图太极，张子铭订顽。",
            "吾门礼义宗，毋离几席间。"
        ]
    },
    {
        "id": 175575,
        "title": "隆兴书堂自警三十五首  其一九",
        "author": "陈淳",
        "paragraphs": [
            "言人必志圣，论学必志道。",
            "有如讲为邦，规模必王佐。"
        ]
    },
    {
        "id": 175576,
        "title": "隆兴书堂自警三十五首  其二○",
        "author": "陈淳",
        "paragraphs": [
            "志一气以动，气一志以随。",
            "持养使清明，和平毋暴之。"
        ]
    },
    {
        "id": 175577,
        "title": "隆兴书堂自警三十五首  其二一",
        "author": "陈淳",
        "paragraphs": [
            "血气有盛衰，理义无损益。",
            "理义要常胜，毋为血气役。"
        ]
    },
    {
        "id": 175578,
        "title": "隆兴书堂自警三十五首  其二二",
        "author": "陈淳",
        "paragraphs": [
            "始学何所主，以心为严师。",
            "动作必内惧，隠微毋自欺。"
        ]
    },
    {
        "id": 175579,
        "title": "隆兴书堂自警三十五首  其二三",
        "author": "陈淳",
        "paragraphs": [
            "心藏隠奥中，乘间亦易动。",
            "须于动之微，坚持勿使纵。"
        ]
    },
    {
        "id": 175580,
        "title": "隆兴书堂自警三十五首  其二四",
        "author": "陈淳",
        "paragraphs": [
            "人心甚可畏，动炽如奔霆。",
            "虽以刀锯降，不能为之宁。"
        ]
    },
    {
        "id": 175581,
        "title": "隆兴书堂自警三十五首  其二五",
        "author": "陈淳",
        "paragraphs": [
            "居独念无僻，境动情不肆。",
            "圣人然后能，学者须敬忌。"
        ]
    },
    {
        "id": 175582,
        "title": "隆兴书堂自警三十五首  其二六",
        "author": "陈淳",
        "paragraphs": [
            "圣人于燕居，德容申天如。",
            "学者之自持，其可惰慢与。"
        ]
    },
    {
        "id": 175583,
        "title": "隆兴书堂自警三十五首  其二七",
        "author": "陈淳",
        "paragraphs": [
            "吉士无妄语，德人不苟笑。",
            "容貌端以庄，话言谨而要。"
        ]
    },
    {
        "id": 175584,
        "title": "隆兴书堂自警三十五首  其二八",
        "author": "陈淳",
        "paragraphs": [
            "勿谓善戏谑，于我固何尤。",
            "要知外不严，中为之所流。"
        ]
    },
    {
        "id": 175585,
        "title": "隆兴书堂自警三十五首  其二九",
        "author": "陈淳",
        "paragraphs": [
            "开卷必起敬，肃容正冠襟。",
            "如侍圣贤侧，亲承謦欬音。"
        ]
    },
    {
        "id": 175586,
        "title": "隆兴书堂自警三十五首  其三○",
        "author": "陈淳",
        "paragraphs": [
            "事事物物间，私皆在所涤。",
            "一裘憾虽微，子路必勇克。"
        ]
    },
    {
        "id": 175587,
        "title": "隆兴书堂自警三十五首  其三一",
        "author": "陈淳",
        "paragraphs": [
            "质暴难入德，心粗宁配义。",
            "君看箪瓢人，磨礲极醇粹。"
        ]
    },
    {
        "id": 175588,
        "title": "隆兴书堂自警三十五首  其三二",
        "author": "陈淳",
        "paragraphs": [
            "气禀微有偏，积习日蕃衍。",
            "矫厉工弗深，其末必犹反。"
        ]
    },
    {
        "id": 175589,
        "title": "隆兴书堂自警三十五首  其三三",
        "author": "陈淳",
        "paragraphs": [
            "今日一念差，不即伐以柯。",
            "明日又重生，习熟将如何。"
        ]
    },
    {
        "id": 175590,
        "title": "隆兴书堂自警三十五首  其三四",
        "author": "陈淳",
        "paragraphs": [
            "颜子不贰境，如判桐叶然。",
            "一绝不复续，何尝有遗根。"
        ]
    },
    {
        "id": 175591,
        "title": "隆兴书堂自警三十五首  其三五",
        "author": "陈淳",
        "paragraphs": [
            "成汤之盘铭，新焉旦复旦。",
            "未闻作圣功，毫厘有间断。"
        ]
    },
    {
        "id": 175592,
        "title": "闲居杂咏三十二首 仁",
        "author": "陈淳",
        "paragraphs": [
            "仁人之安宅，在心本全德。",
            "要常处于中，不可违终食。"
        ]
    },
    {
        "id": 175593,
        "title": "闲居杂咏三十二首 义",
        "author": "陈淳",
        "paragraphs": [
            "义人之正路，中实存羞恶。",
            "要常由而行，不可离跬步。"
        ]
    },
    {
        "id": 175594,
        "title": "闲居杂咏三十二首 礼",
        "author": "陈淳",
        "paragraphs": [
            "礼者人之门，节文自中根。",
            "所主一以敬，出入无不存。"
        ]
    },
    {
        "id": 175595,
        "title": "闲居杂咏三十二首 智",
        "author": "陈淳",
        "paragraphs": [
            "智者人之烛，于我非外铄。",
            "清明本在躬，无容自昏浊。"
        ]
    },
    {
        "id": 175596,
        "title": "闲居杂咏三十二首 孝",
        "author": "陈淳",
        "paragraphs": [
            "孝以事其亲，斯须不离身。",
            "始终惟爱敬，二者在书绅。"
        ]
    },
    {
        "id": 175597,
        "title": "闲居杂咏三十二首 悌",
        "author": "陈淳",
        "paragraphs": [
            "悌以事其兄，温恭尽乃情。",
            "出门惟敬长，内外一于诚。"
        ]
    },
    {
        "id": 175598,
        "title": "闲居杂咏三十二首 忠",
        "author": "陈淳",
        "paragraphs": [
            "忠以尽诸己，其中不容伪。",
            "一毫苟自欺，在我先有愧。"
        ]
    },
    {
        "id": 175599,
        "title": "闲居杂咏三十二首 信",
        "author": "陈淳",
        "paragraphs": [
            "信以实诸言，于外无妄宣。",
            "要须循尔物，何可背其然。"
        ]
    },
    {
        "id": 175600,
        "title": "闲居杂咏三十二首 父子",
        "author": "陈淳",
        "paragraphs": [
            "父子本天性，人伦此其大。",
            "一言在有亲，不可薄厥爱。"
        ]
    },
    {
        "id": 175601,
        "title": "闲居杂咏三十二首 君臣",
        "author": "陈淳",
        "paragraphs": [
            "君臣本大分，天尊而地卑。",
            "一言在有义，不可以为利。"
        ]
    },
    {
        "id": 175602,
        "title": "闲居杂咏三十二首 夫妇",
        "author": "陈淳",
        "paragraphs": [
            "夫妇亦大端，干男而坤女。",
            "一言在有别，不可欲败度。"
        ]
    },
    {
        "id": 175603,
        "title": "闲居杂咏三十二首 兄弟",
        "author": "陈淳",
        "paragraphs": [
            "兄长而弟幼，天属之羽翼。",
            "一言在有序，不可事私阅。"
        ]
    },
    {
        "id": 175604,
        "title": "闲居杂咏三十二首 朋友",
        "author": "陈淳",
        "paragraphs": [
            "朋友同门志，所以辅吾仁。",
            "一言在有信，不可私狎亲。"
        ]
    },
    {
        "id": 175605,
        "title": "闲居杂咏三十二首 耳",
        "author": "陈淳",
        "paragraphs": [
            "耳所以司听，听正乃为聪。",
            "匪彝谨勿闻，闻之则为聋。"
        ]
    },
    {
        "id": 175606,
        "title": "闲居杂咏三十二首 目",
        "author": "陈淳",
        "paragraphs": [
            "目所以司视，视正乃为明。",
            "非礼谨勿睹，睹之则为盲。"
        ]
    },
    {
        "id": 175607,
        "title": "闲居杂咏三十二首 口",
        "author": "陈淳",
        "paragraphs": [
            "口所以司言，所言必正说。",
            "非法谨勿道，道之为噬噎。"
        ]
    },
    {
        "id": 175608,
        "title": "闲居杂咏三十二首 手",
        "author": "陈淳",
        "paragraphs": [
            "手所以司执，所执必正事。",
            "回德谨勿持，持必为痿痺。"
        ]
    },
    {
        "id": 175609,
        "title": "闲居杂咏三十二首 足",
        "author": "陈淳",
        "paragraphs": [
            "足所以司履，所履必正道。",
            "邪径谨勿由，由之为躃跛。"
        ]
    },
    {
        "id": 175610,
        "title": "闲居杂咏三十二首 心",
        "author": "陈淳",
        "paragraphs": [
            "心为形之君，所主一身政。",
            "持养常清明，百体皆顺令。"
        ]
    },
    {
        "id": 175611,
        "title": "闲居杂咏三十二首 博学",
        "author": "陈淳",
        "paragraphs": [
            "泛观事物间，是理真卓卓。",
            "无一非吾事，要在博所学。"
        ]
    },
    {
        "id": 175612,
        "title": "闲居杂咏三十二首 审问",
        "author": "陈淳",
        "paragraphs": [
            "物理本不齐，杂然各异分。",
            "参伍宁无疑，要在审所问。"
        ]
    },
    {
        "id": 175613,
        "title": "闲居杂咏三十二首 谨思",
        "author": "陈淳",
        "paragraphs": [
            "论学取诸友，举隅发之师。",
            "欲自得其传，要在谨厥思。"
        ]
    },
    {
        "id": 175614,
        "title": "闲居杂咏三十二首 明辨",
        "author": "陈淳",
        "paragraphs": [
            "利与善之间，微似未易断。",
            "欲无毫厘差，要在明厥辨。"
        ]
    },
    {
        "id": 175615,
        "title": "闲居杂咏三十二首 笃行",
        "author": "陈淳",
        "paragraphs": [
            "学问思辨者，于中莹且精。",
            "欲实据而有，要在笃于行。"
        ]
    },
    {
        "id": 175616,
        "title": "闲居杂咏三十二首 隆师",
        "author": "陈淳",
        "paragraphs": [
            "师者人之范，辨惑正吾疑。",
            "苟不就有道，伥伥其何之。"
        ]
    },
    {
        "id": 175617,
        "title": "闲居杂咏三十二首 亲友",
        "author": "陈淳",
        "paragraphs": [
            "友者人之辅，以善相切磨。",
            "不取直谅闻，其如损德何。"
        ]
    },
    {
        "id": 175618,
        "title": "闲居杂咏三十二首 迁善",
        "author": "陈淳",
        "paragraphs": [
            "善者性所有，不可无诸躬。",
            "每见必勇迁，吾德乃可崇。"
        ]
    },
    {
        "id": 175619,
        "title": "闲居杂咏三十二首 改过",
        "author": "陈淳",
        "paragraphs": [
            "过者动之差，毋容实诸己。",
            "才觉必速改，乃不为吾累。"
        ]
    },
    {
        "id": 175620,
        "title": "闲居杂咏三十二首 礼维",
        "author": "陈淳",
        "paragraphs": [
            "礼以维其心，在心无不敬。",
            "非此勿言动，非此勿视听。"
        ]
    },
    {
        "id": 175621,
        "title": "闲居杂咏三十二首 义维",
        "author": "陈淳",
        "paragraphs": [
            "义以维其心，在心常有制。",
            "惟为理所宜，不徇情所利。"
        ]
    },
    {
        "id": 175622,
        "title": "闲居杂咏三十二首 廉维",
        "author": "陈淳",
        "paragraphs": [
            "廉以维其心，在心常有辨。",
            "一介不妄取，真如视土粪。"
        ]
    },
    {
        "id": 175623,
        "title": "闲居杂咏三十二首 耻维",
        "author": "陈淳",
        "paragraphs": [
            "耻以维其心，在心每知愧。",
            "不善临吾前，真如负芒刺。"
        ]
    },
    {
        "id": 175624,
        "title": "警惰",
        "author": "陈淳",
        "paragraphs": [
            "日月双跳丸，一旦复一旦。",
            "於穆无疆命，后□□如趱。",
            "前头只逗遛，不勇攻与战。",
            "当然紧切功，一一事散漫。",
            "便是惰天职，天地一罪汉。"
        ]
    },
    {
        "id": 175625,
        "title": "警滞",
        "author": "陈淳",
        "paragraphs": [
            "宾主辨贵白，死生路宜分。",
            "当克即便克，当存即必存。",
            "直须要脱洒，如彼霁月轮。",
            "超然物累上，无复渣滓浑。",
            "不须事黏滞，如咬老树根。",
            "弥年啮不断，岂不妨吾仁。"
        ]
    },
    {
        "id": 175626,
        "title": "丁未十月见梅一点",
        "author": "陈淳",
        "paragraphs": [
            "清清一点玉，枯枝绝鲜鲜。",
            "历历霜林奇，未省有此妍。",
            "雅如哲君子，觉在群蒙先。",
            "揭之几案上，使我心洒然。"
        ]
    },
    {
        "id": 175627,
        "title": "丙辰十月见梅同感其韵再赋",
        "author": "陈淳",
        "paragraphs": [
            "霜枝秃秃瘦，孤英自中鲜。",
            "出尘寒玉姿，熟视何清妍。",
            "端如仁者心，洒落万物先。",
            "浑无一点累，表里俱彻然。"
        ]
    },
    {
        "id": 175628,
        "title": "忆李友叔皓三首  其一",
        "author": "陈淳",
        "paragraphs": [
            "君居郭之东，我馆亦东郭。",
            "君已素我心，我未一君目。",
            "时初丙辰秋，一见洞轩腹。",
            "君即就我眠，我亦共君读。",
            "历代故史编，皇家新典牍。",
            "我猎未暇精，君记抑何博。",
            "寒灯窗窍红，明月庭阴绿。",
            "君举口不休，我听膝屡促。",
            "忆从半载余，丽泽情方熟。",
            "胡为一别后，终天诀遽作。",
            "嗟嗟怀若人，重搅我心曲。"
        ]
    },
    {
        "id": 175629,
        "title": "忆李友叔皓三首  其二",
        "author": "陈淳",
        "paragraphs": [
            "君资盖清湛，君气亦温暇。",
            "厌渠市利嚣，向我访清洒。",
            "卑渠世学陋，就我咨纯雅。",
            "肺肠无胶轕，襟怀悉倾冩。",
            "谈义信即笃，不以吾言野。",
            "箴过听益敬，不以吾为讶。",
            "授之关洛编，昼夜阅不舍。",
            "窃喜得良朋，可与结仁社。",
            "同驱入德车，共策适善马。",
            "胡此会乖违，使我闻陋寡。",
            "嗟嗟今而后，讵见斯人者。"
        ]
    },
    {
        "id": 175630,
        "title": "忆李友叔皓三首  其三",
        "author": "陈淳",
        "paragraphs": [
            "初见即我赠，东京博雅堂。",
            "再见复我和，北窗小梅章。",
            "此物今只存，而人乃云亡。",
            "有时牵龙尾，浓磨发精光。",
            "恍惚金漆交，相与游翰场。",
            "间或展骚轴，熟玩题芬芳。",
            "嶙峋骨鲠语，犹能动刚肠。",
            "触物即君感，感物复君伤。",
            "藏之不敢轻，于以无君忘。",
            "嗟嗟岂无朋，知心鲜其当。"
        ]
    },
    {
        "id": 175631,
        "title": "自讼",
        "author": "陈淳",
        "paragraphs": [
            "气一志以动，志动气益狂。",
            "辗转互攻击，其端何有穷。",
            "哲人动知几，清明常在躬。",
            "私欲绝微萌，天真湛流通。",
            "表里皎如日，一隙无暧曚。"
        ]
    },
    {
        "id": 175632,
        "title": "失言戒",
        "author": "陈淳",
        "paragraphs": [
            "言者身枢机，兴戎亦出好。",
            "既正且中节，吉祥以类和。",
            "正苟发不中，忤物立召祸。",
            "不可言而言，夫子戒勿道。",
            "言轻则招忧，子云亦辨早。",
            "龙门有明箴，恳恳岂欺我。",
            "尔素重所出，胡兹失太果。",
            "策驷非难追，噬脐悔自蹈。",
            "从今臭不同，谨谨三缄默。"
        ]
    },
    {
        "id": 175633,
        "title": "矩子名字义",
        "author": "陈淳",
        "paragraphs": [
            "小子尔定孙，来前吾语汝。",
            "尔今既加冠，盍以成人遇。",
            "今尔名以矩，字尔以方叟。",
            "告尔名字义，尔其敬听受。",
            "矩所以为方，是为法度器。",
            "极天下之方，不能外乎是。",
            "在人事而言，不越乎此理。",
            "此理根所性，其本一而已。",
            "散诸事物间，各各有所止。",
            "当然不容易，万殊而一揆。",
            "截截有成法，方正无少陂。",
            "圣人安而行，所欲不逾此。",
            "贤者勉而复，折旋必中矣。",
            "学者思圣贤，于学亦必以。",
            "所择要精明，所执在固致。",
            "法皆自中定，方非由外至。",
            "如或非礼视，是以不法视。",
            "于视为不方，随物而妄伺。",
            "如或非礼听，是以不法听。",
            "于听为不方，随物而妄应。",
            "如或非礼言，是以不法言。",
            "于言为不方，随物而妄宣。",
            "如或非礼动，是以不法动。",
            "于动为不方，随物而妄往。",
            "惟视方而明，不为非礼倾。",
            "惟听方而聪，不为非礼从。",
            "惟言方而信，不为非礼徇。",
            "惟动方而直，不为非礼适。",
            "一一守吾法，私意无容杂。",
            "寻绝枉尺为，乘戒诡遇合。",
            "直道范驰驱，何行不检押。",
            "其可者则与，不可者必拒。",
            "交游自正方，不随不可去。",
            "有善者则从，不善者必克。",
            "处事自正方，不随不善溺。",
            "随物则为圆，非圆特其偏。",
            "同流而合污，在方诚有愆。",
            "先方而后圆，于圆乃可全。",
            "既无一不方，斯无一不圆。",
            "动容皆中礼，从心得孔传。",
            "岂但方之熟，实惟圆之安。",
            "圣法万世在，矩尔其勉旃。",
            "称名惕自省，闻字肃反观。",
            "斯义无尔愧，服膺常拳拳。"
        ]
    },
    {
        "id": 175634,
        "title": "警懦",
        "author": "陈淳",
        "paragraphs": [
            "颜子之克己，镆铘斫空桑。",
            "曾子毅于仁，重担硬脊梁。",
            "子路勇有行，劲兵赴敌场。",
            "孟轲刚不屈，砥柱立沧浪。",
            "嗟哉入圣门，迢迢万里长。",
            "傥非四子才，宁不中道僵。",
            "尔宜变尔质，变尔柔而刚。"
        ]
    },
    {
        "id": 175635,
        "title": "谨所之赠王氏子",
        "author": "陈淳",
        "paragraphs": [
            "我赠王氏子，作此谨所之。",
            "之子何所喜，喜有近道资。",
            "妙龄正弱冠，立志已不卑。",
            "与之语则解，知弗流俗随。",
            "今闻欲有行，问之如何其。",
            "曰取天下友，曰求天下师。",
            "斯言美则美，乃大人之为。",
            "在子则太早，恐非其所宜。",
            "去圣嗟已远，名家好相持。",
            "师者每异户，友焉亦多岐。",
            "志稚未坚定，焉保无转移。",
            "识嫩未的确，那知真是非。",
            "同人遽于野，懔乎其亦危。",
            "既慕圣贤学，须循圣贤规。",
            "圣功有次序，躐进徒尔疲。",
            "非益欲速成，孔深阙童讥。",
            "登高必自下，子思端不欺。",
            "道尔求诸远，孟轲尤所嗤。",
            "小学极纤悉，无非固骸肌。",
            "洒扫进退间，三千其威仪。",
            "子曾与周旋，有亏已无亏。",
            "大学入德门，纲条备无遗。",
            "开端在格物，大当致吾知。",
            "子曾与讲贯，有疑已无疑。",
            "语孟两部书，坦坦无峣崎。",
            "尽是平实语，中蕴至宝辉。",
            "子曾得其趣，抑尔猎其皮。",
            "入道贵有主，何须事支离。",
            "进德贵著实，何容慕新奇。",
            "后生所可畏，不在华藻摛。",
            "亦非记览博，亦匪谈辨飞。",
            "勇往识其正，路头不参差。",
            "终始一敬入，绝无傲岸私。",
            "驱车万里道，最谨发轫时。",
            "豪厘稍有差，千里谬莫追。",
            "志学错所学，从心竟相违。",
            "知止失所止，能得之者希。",
            "康庄大通衢，无用径捷窥。",
            "章韶大雅音，不必转调吹。",
            "美璞要成器，切戒浪琢锤。",
            "良苗善保养，粢盛方可期。",
            "惜兹少壮力，正宜自鞭治。",
            "一一务下学，俛焉日孜孜。",
            "圣门缜密功，不容漏毫丝。",
            "真积中欠缺，虚劳外奔驰。",
            "杂乎其胸臆，决堕狂与痴。",
            "不为子行喜，抑为子行悲。",
            "子既扣我门，吾何吝子医。",
            "不觉写肝肺，有此谆谆词。",
            "此理无强聒，姑以诚吾思。",
            "於乎王氏子，念我谨所之。"
        ]
    },
    {
        "id": 175636,
        "title": "名陈宪友清轩",
        "author": "陈淳",
        "paragraphs": [
            "名轩何以清，惟有梅与竹。",
            "梅清清且白，竹清清更绿。",
            "雪蕊破清洒，霜操挺清肃。",
            "至哉双友清，格韵真寒玉。",
            "伊谁与之友，相对淡无欲。",
            "清心仁智翁，妙趣于中足。"
        ]
    },
    {
        "id": 175637,
        "title": "赠刘伯翔相师",
        "author": "陈淳",
        "paragraphs": [
            "孔孟不说相，于人洞肺肝。",
            "由也行行如，不得其死然。",
            "括也未闻道，其躯难以全。",
            "赐亿亦屡中，执玉俯仰间。",
            "经礼视平衡，下忧倾则奸。",
            "兹皆以理决，初匪由术传。",
            "刘君以相名，表里须相关。",
            "备道最上格，温恭厉而安。",
            "晬面盎于背，德人盛容颜。",
            "论心勿徇形，心广体自胖。",
            "敬吉怠则灭，炳炳真如丹。",
            "此诀若未喻，所阅非神观。"
        ]
    },
    {
        "id": 175638,
        "title": "赴调归忧时题壁",
        "author": "陈淳",
        "paragraphs": [
            "上林一株木，其大千百围。",
            "栽培自上古，婆娑荫八维。",
            "云何岁月老，颓衰复颓衰。",
            "守者勿灌溉，伐者交剥椎。",
            "木根既不固，枝叶何所依。",
            "心骨又有蠹，皮肤何能为。",
            "安得善场师，转回阳春熙。",
            "变却久悴态，如彼正茂时。",
            "坐令万虫蚁，稍托庇命丝。",
            "嗟嗟难尔必，慨然动长悲。"
        ]
    },
    {
        "id": 175639,
        "title": "秋夜玩月",
        "author": "陈淳",
        "paragraphs": [
            "月出已林杪，夜深光更佳。",
            "可爱满地阴，扶疎漏琼花。",
            "兴来不能寐，庭除步百回。",
            "微吟弄清辉，幽意谁会哉。"
        ]
    },
    {
        "id": 175640,
        "title": "四十",
        "author": "陈淳",
        "paragraphs": [
            "孔子四十而不惑，孟子四十不动心。",
            "尔年已及德未就，可不汲汲痛自箴。"
        ]
    },
    {
        "id": 175641,
        "title": "和丁祖舜绿笋之韵",
        "author": "陈淳",
        "paragraphs": [
            "哦风径游卫山峬，溢耳谣言如春敷。",
            "猗猗青青发三叹，熟察其调未免粗。",
            "当年载歌淇水澳，区区但取枝叶绿。",
            "恶知中有至味存，爽人神思胜于玉。",
            "料想厥种未为良，校之吾邦君视仆。",
            "吾邦此君最佳处，惟在根萌毓坤腹。",
            "出尘妙质莹无疑，彻骨不容疵纤厘。",
            "地灵精白气所孕，圃师培壅工弗施。",
            "火行用事正炎鬰，故遣特特清南垂。",
            "钻泥苯䔿伸蛰龙，轧石胧肿亚卧狮。",
            "蓄节正直已不拔，藏心塞实如无私。",
            "新班黄甲固脆润，半露青簪犹珍奇。",
            "雨余荷锄试一访，颖颖竞脱毛囊锥。",
            "发封奏之金错刀，片片逐刃滋琼脂。",
            "未数冰谷素龙肝，岂逊金墉白云芝。",
            "天然真味本自足，不待滑瀡甘以饴。",
            "烹煎燔炙无不可，论材宜为百品师。",
            "疏肠涤胃扫烦秽，侑巵赞膳功谁知。",
            "九饤槃中若得此，方贡诸羞特余子。",
            "箪瓢陋巷时相逢，炳腹琅玕焰欲起。",
            "从知种种山海腴，那有似此清中癯。",
            "吴莼楚荇傥埒美，恰类𨢎䤙拟醍醐。",
            "猫舄班孙真徒胥，何复敢校荣与枯。",
            "信哉超越天地炉，君子之德他所无。"
        ]
    },
    {
        "id": 175642,
        "title": "和丁祖舜二月阴寒之作",
        "author": "陈淳",
        "paragraphs": [
            "东皇涖事已告半，农村恰恰脂田车。",
            "胡为玄冥尚偃蹇，暗弄威权未退斜。",
            "阿涖{雨/趻}最痴锁乌脚，阿香亦懒敲龙牙。",
            "竟日欲雨竟不雨，号寒往往悲啼鸦。",
            "原苗缩涩鲜生意，且悴且腐真可嗟。",
            "皇天本自爱下氓，阴阳舒惨元不差。",
            "不知当轴燮理人，此剂得之谁氏家。",
            "傅霖遁迹莫与用，邹律束手难为夸。",
            "安得巨力挽天河，洗净妖气无蘗芽。",
            "放开和气充人寰，均敷菽麦荣禾麻。",
            "同作尧民含哺乐，毋但独醉盈畦花。"
        ]
    },
    {
        "id": 175643,
        "title": "晴和再用丁韵",
        "author": "陈淳",
        "paragraphs": [
            "膏霖溉注既优渥，璇穹顿扫顽云车。",
            "沉香久鬰悉清豁，无复沴气东西斜。",
            "金盘拥出三足乌，赫赫耀目伸爪牙。",
            "融融熙熙遍林谷，鸣有喜鶑无愁鸦。",
            "东阡土脉浸温畅，颇颇释我农人嗟。",
            "壮者举耜趾相摩，少者行馌肩相差。",
            "乃知乾元父万物，仁育两间同一家。",
            "太和生生终莫遏，不容痴寒固骄夸。",
            "残阴曀曀终必退，安能掩轧壮阳芽。",
            "日涉老僊忧民隠，诗词恳恻如黄麻。",
            "料对兹晨少慰怿，行歌豳颂笔生花。"
        ]
    },
    {
        "id": 175644,
        "title": "西征铅山遇霜",
        "author": "陈淳",
        "paragraphs": [
            "年来五十筋力衰，不耐风霜不耐雪。",
            "手为寒凋可鑢磋，足为冻冽如刀切。",
            "泥泞跋涉负涂豕，硗确陟降蟠山鼈。",
            "欹行横行又跳行，忍痛忍饥复忍渴。",
            "此劳此苦岂再堪，焚舟之战惟一决。"
        ]
    },
    {
        "id": 175645,
        "title": "遭族人横逆",
        "author": "陈淳",
        "paragraphs": [
            "颜子有犯不之校，胸怀洒落冰雪融。",
            "孟轲横逆必自反，律己程度严秋霜。",
            "君子于物本无闷，小人胡尔好有攻。",
            "矧今薄俗抑又甚，绝无礼义争豪强。",
            "大伦大法毁瓦砾，小计小数横干将。",
            "背面反复盖常态，是非毁誉无定章。",
            "朝为懿亲暮仇虏，外结同好中豺狼。",
            "奉之屈膝转摇尾，挤之下石仍挥枪。",
            "喜跻跖𫏋夷齐上，怒黜皋益共鲧傍。",
            "要之总总皆吾外，于我内者庸何伤。",
            "达人大观等毫毛，不为欣戚留心胸。",
            "刚应以柔逆以顺，噪应以静暴以恭。",
            "红炉点雪不少凝，曲直胜负何所量。",
            "况乎他石可攻玉，火经百炼金始刚。",
            "坚吾志节熟吾仁，理义之益端无穷。"
        ]
    },
    {
        "id": 175646,
        "title": "叙赵守备学释菜会馂",
        "author": "陈淳",
        "paragraphs": [
            "嘉定四年日在房，赵侯来守南清漳。",
            "下车百事所未遑，先务化原修泮宫。",
            "发帑市材鸠众工，改偏易陋规模洪。",
            "大门复旧正当阳，直挹名第真仙峰。",
            "泮渠下疏清波溶，时与潮汐相流通。",
            "两廊轩轩如翚飞，朱栏翼之森卫防。",
            "讲堂岩岩峙中央，高明洞豁无暧曚。",
            "东西两舍夹其旁，扉楹新厂标祠堂。",
            "诸祠畴昔乱无章，从今一正峣相望。",
            "东祀无极濂溪翁，浑沦再辟如羲皇。",
            "二程从而大发扬，千载绝学始有光。",
            "文公继之撷精刚，发挥大学明中庸。",
            "善集诸儒粲朝纲，金声玉振真玲珑。",
            "此邦况又旧游乡，流风遗泽尤洋洋。",
            "合为四座俨颙颙，卓示师表开群蒙。",
            "女令圣门知所从，无徒自弃甘面墙。",
            "西祀唐人相国常，首变蛮俗趋文风。",
            "配以周欧二俊良，破荒桂籍先传芳。",
            "端明蔡公著清忠，始自莲幕起腾骧。",
            "东溪高公拔上庠，劲节凛凛凌秋霜。",
            "力摧秦桧锐锋铓，濒死奋不顾厥躬。",
            "列为五像竦昂昂，论世尚友激懦慵。",
            "要令片善有磨砻，无往不切进修功。",
            "越惟明年神祝融，群工告备襡器藏。",
            "侯曰轮奂美而彰，落成合与诸宾同。",
            "释菜之礼久已亡，在泮饮酒仪亦荒。",
            "今其举之始自邛，不宜草略宜周详。",
            "时惟月琯中林钟，旬有三日方曈眬。",
            "阖郡文武诸曹郎，下及生员隶学供。",
            "庙廷叙立严班行，银青错间绯紫裳。",
            "主人升自阼阶东，束茅灌献文宣王。",
            "韭芹蔬笋罗芬芗，配食兖邹二国封。",
            "跪伏拜起仪从容，精神昭格孚冥茫。",
            "恭惟道德万世隆，参天配地相始终。",
            "再诣东祠诸儒宗，荐以时器陈时饔。",
            "粢盛醴齐烹羔羊，尊师一意照无穷。",
            "三诣西祠诸贤踪，馈荐一视东祠丰。",
            "岂应故事诚有将，示人友善何日忘。",
            "祀事既毕登堂堭，峨冠列坐咸肃恭。",
            "广文巍榻歌鲁颂，讲扬经义发童蒙。",
            "卷经群趋跻而跄，旧堂序列环而重。",
            "老少团拜敬而雍，申明孝弟消强梁。",
            "更衣紫袖巾缩缝，旋复故坐举馂觞。",
            "羞桃华瓜仍蕉黄，左殽右胾羹及粱。",
            "五行大白益静庄，威仪秩秩无忀徉。",
            "三劝和乐恩意浓，酬酢指逊交更相。",
            "主人载笑色而康，方今太平无征攘。",
            "幸与诸宾相庆逢，愿均饮醉文字中。",
            "众宾欣谢且惭惶，此会旷典昔未尝。",
            "今幸亲与沾霈霶，报之愧无圭与璋。",
            "文班进请输肺肠，泮仪民则诗言飏。",
            "风教基本今既崇，礼逊兴行道义充。",
            "观听感德还降衷，自达闾巷无奸凶。",
            "异时刺史入三公，又推此道柔万邦。",
            "移风易俗归醇酿，均令天下跻虞唐。",
            "武班进请披心胸，侯饮于泮为道长。",
            "可屈群丑服淮羌，献囚献馘不告讻。",
            "坐格飞鸮食我桑，赂金贡齿皆来降。",
            "异时锡命侯弓彤，又相君德成安强。",
            "樽俎自折万里冲，会同四海来氐羌。",
            "诸生继进吐卑悰，惟申文武无异方。",
            "加之俾尔炽而昌，加之俾尔寿而臧。",
            "降尔遐福如陵冈，嗣续与国同无疆。",
            "北溪野人狷且狂，躬陪盛仪喜莫量。",
            "直述诗史为铺张，昭示来世惊盲聋。"
        ]
    },
    {
        "id": 175647,
        "title": "送赵守备解南漳赴湖北仓",
        "author": "陈淳",
        "paragraphs": [
            "前年邦人迎公来，人人喜公来何暮。",
            "今年邦人送公去，人人恨公去何遽。",
            "公在南漳甫三年，仁政率起百年慕。",
            "在民条目皆可书，及人惠爱何胜数。",
            "农歌田野士歌学，工歌市廛商歌路。",
            "攀辕无愿以公归，断鞅必欲留公住。",
            "天子爱民南北均，岂暇私漳一隅故。",
            "命公乘轺使荆湖，历访民瘼清民蠹。",
            "况曰古来用武地，直瞰中原正门户。",
            "英才分布岂偶然，筹划端为恢拓具。",
            "北视敌众纷蠢蠢，义槩宁无激衷素。",
            "挽河洗兵特余功，不日入为圣明辅。",
            "沃心迪德文太平，上窥周召参伊傅。",
            "鲰生忝出陶镕下，日望清光日以阻。",
            "阖门惟知自好修，何敢越分求攀附。",
            "窃幸斯道有主盟，用舍行藏无所与。"
        ]
    },
    {
        "id": 175648,
        "title": "用敖教所赠诗韵送行",
        "author": "陈淳",
        "paragraphs": [
            "臞庵先生仙籍豪，固非尘中浪骼骨。",
            "挺特不随时世粧，那学儿女夸首髴。",
            "朅来龙江主文盟，𬬻锤广大无弃物。",
            "裁狂雕朽谁弗容，游刃三年不少𠜾。",
            "野人掩关北溪曲，于道未能探丝忽。",
            "甘谢驰驱抱孤拙，反获优容免呵咄。",
            "纡轸衡茅过招邀，寘之学海沧流潏。",
            "道德渊源漫斟酌，理义刍豢饱啮龁。",
            "由堂赐室纵步蹑，渊鳞骞翼恣手捽。",
            "金篦刮瘼丹起废，万斛尘胸为一拂。",
            "要令龊龊鑛璞姿，无或晶光向埋没。",
            "云何聚散不可常，征车已驾城东月。",
            "当今中原若角崩，曦娥薄蚀耀计孛。",
            "庙堂侧席急选用，英才讵复偏方屈。",
            "便起鸮林簉鹓行，感时怒竖冲冠发。",
            "整顿乾纲靖坤维，扶掖炎精夐熛欻。",
            "拯危直鼓济商楫，逢邪须奋击泚笏。",
            "挽回一气转洪钧，平地春雷百蛰出。",
            "雍容细旃讲唐虞，正鞸垂绅其弁突。",
            "抑均斯道觉斯民，何但诸王私荫樾。"
        ]
    },
    {
        "id": 175649,
        "title": "咏陈世良天开图画之阁",
        "author": "陈淳",
        "paragraphs": [
            "九仙来来到筠谷，谁向云端缔高阁。",
            "背倚金山作后屏，左右龙虎交蟠伏。",
            "前头诸峰列碧霄，献奇贡异相联络。",
            "文笔时时气蔚葱，香腾旦旦烟𬪩郁。",
            "瀑布西奔扈卫雄，席帽东出朝宗肃。",
            "玉栏管住不断势，铜鼎蓄就无穷禄。",
            "石潭通贯洗马陂，一派寒流腰带束。",
            "雨旸舒惨变万状，青黄紫绿呈千簇。",
            "十里风光尽入怀，四时春色常在目。",
            "好是天开一图画，丹青巨擘难描摸。",
            "阁中仙翁有佳趣，襟抱磊磊还落落。",
            "饱餐苍秀炯诗囊，静挹菁华洗愁斛。",
            "日暄昼永酒三樽，月明夜清琴一曲。",
            "兴来草木欣荣意，意到鸢鱼自飞跃。",
            "此外应无人境喧，于中觉有天真乐。",
            "试问仙翁为阿谁，世良其字陈其族。"
        ]
    },
    {
        "id": 175650,
        "title": "和林叔己咏扬守福寿林塘之韵",
        "author": "陈淳",
        "paragraphs": [
            "史君幽趣钟灵台，胸中图画如天开。",
            "居闲薄发林塘胜，根原福寿两山来。",
            "石骨旁峙虎蹲踞，泉脉下绕龙瀊洄。",
            "高低随巧结亭榭，收拾造化成锦堆。",
            "绯黄紫绿献态度，纤洪浓淡敷条枚。",
            "四时春色常在目，嘘咻无用邹律催。",
            "那知禁林凤池上，须君缓步锵鸣瓌。",
            "讵容袖手此山下，龟朋鹤侣相追陪。"
        ]
    },
    {
        "id": 175651,
        "title": "和林叔己咏福寿林塘韵谢杨守举状",
        "author": "陈淳",
        "paragraphs": [
            "漳台最尊第一峰，分支福寿飞双虹。",
            "寿山左蟠气葱葱，福山右峙状窿窿。",
            "中有洞壶出尘踪，景物簇聚造化功。",
            "不减杜陵门城东，未数漆园旧崆峒。",
            "高人卓荦关西公，神仙识趣清瀛蓬。",
            "疏瀹寒泉众流潈，刮筑岩石群山嵩。",
            "涤洿剔秽辑和冲，飞甍敞栋势如穹。",
            "福寿林塘扁其中，银钩铁画灿黑松。",
            "以次亭榭随窠空，各各标揭题疎通。",
            "濯缨一点尘不丛，澄澄北绕冰壶融。",
            "新绿东开青藻芃，磨铜彻底莹渊衷。",
            "水竹环之翠垂弓，波光暗射惊鱼虫。",
            "西问荷花满地红，千枝万朵烂烧空。",
            "行行半山杖履逢，小憇平章景异同。",
            "绝巅奇观趋阴朦，四方八达辉明珑。",
            "俯瞰阛阓罔利翁，徒登垄断夸嵷嵷。",
            "主人绿鬓碧方瞳，寿山嵯峩福海洪。",
            "济川才具如飞𦨴，须游凤池职乃充。",
            "能苏民瘼如香䓖，须从禁苑驰华骢。",
            "况屡乘麾天眷隆，阳春脚布随处丰。",
            "自当九二任发蒙，均陶生民天降侗。",
            "未应山人邀渤仝，登高临清玩昽瞳。",
            "西隣隠雾有豹鼨，欲化龙虎九霄翀。",
            "卵翼之恩始而终，端頼余福锡厥躬，庶几攀附于飞雄。"
        ]
    },
    {
        "id": 175652,
        "title": "仙霞岭歌",
        "author": "陈淳",
        "paragraphs": [
            "仙霞何事名仙霞，巅末得之神仙家。",
            "此山南来绝高峻，上插云表参天涯。",
            "群仙游宴绝顶上，不饮烟火汤与茶。",
            "朝餐赤霞吸其英，暮餐黄霞咀其华。",
            "日傲烟霞为洞府，不踏尘寰寸泥沙。",
            "后躅跻攀不可得，危梯峻级频咨嗟。",
            "高人欲解行者疲，掇作好语清而嘉。",
            "故取仙霞起人慕，非以仙霞为世夸。",
            "流传岁月浸久远，此意零落说又差。",
            "谓酌流霞固浅陋，谓著霞衣亦浮葩。",
            "我来登陟动幽趣，愧无洒落清襟怀。",
            "聊寓数言代岭记，未可例视为南华。"
        ]
    },
    {
        "id": 175653,
        "title": "谒张公祠",
        "author": "陈淳",
        "paragraphs": [
            "古来传说双剑灵，精气直上干云星。",
            "有如掘出为世用，一挥便可四海清。",
            "方今扰扰边尘起，中原分裂乱无纪。",
            "正好提携为扫平，何事双龙卧此水。",
            "试问张公知不知，英灵千载如生时。",
            "何时神物得神用，为报风云会合期。"
        ]
    },
    {
        "id": 175654,
        "title": "三月十一夜纪候",
        "author": "陈淳",
        "paragraphs": [
            "春光正浓二三月，气候不作春和柔。",
            "白昼炎炎若盛夏，半夜凄凄如老秋。"
        ]
    },
    {
        "id": 175655,
        "title": "久不雨",
        "author": "陈淳",
        "paragraphs": [
            "草庐卧龙目未开，岩溪作霖手未擡。",
            "苍生望望亦劳尔，霶霈甘泽从何来。"
        ]
    },
    {
        "id": 175656,
        "title": "贺傅寺丞喜雨二十六韵",
        "author": "陈淳",
        "paragraphs": [
            "去冬九旬已渴雨，那意今春渴尤苦。",
            "自开正元越三月，生意全蛰不闯吐。",
            "阳威烈烈炽盛夏，田野熬熬剧焦釜。",
            "新秧既长且干萎，播种无由可入土。",
            "农民望雨若倒垂，类叹天命我无所。",
            "太守念膺民命寄，如伤体肤痛心膂。",
            "奔祷山川社稷前，下及百祠靡不举。",
            "坛告雷师雷莫闻，江叩龙神龙弗顾。",
            "间或沾洒随即收，翘想霶霈殊乌有。",
            "日切一日不遑宁，直欲伐牲实笾俎。",
            "精虔充积四十朝，幽明贯彻忽无阻。",
            "季春望夜五鼓余，瓦鸣琢琢簷垂缕。",
            "起来四顾云黑暝，阿香驱车震鼍鼓。",
            "甘霔一番复一番，达昼倾盆莫之御。",
            "东阡西陌土膏溶，负耒荷锄翕旁午。",
            "父语其子兄语弟，或曰我侯感格故。",
            "滴滴皆是真珠饭，天救我民赐我哺。",
            "非我下民能动天，侯泽我民如父母。",
            "既优既渥尚未已，实颖实栗决可睹。",
            "人解戚容为懽忻，岁转凶兆为丰阜。",
            "从知天人本一机，气脉流通有如许。",
            "端犹影响应形声，证验昭昭真足数。",
            "亦侯作霖大手段，家学渊源传自古。",
            "岂徒蕞尔南漳滨，特私所惠偏一坞。",
            "抑将天下济苍生，行赴九重大用汝。"
        ]
    },
    {
        "id": 175657,
        "title": "训儿童八首 孔子",
        "author": "陈淳",
        "paragraphs": [
            "孔子生东鲁，斯文实在兹。",
            "六经垂训法，万世共宗师。"
        ]
    },
    {
        "id": 175658,
        "title": "训儿童八首 弟子",
        "author": "陈淳",
        "paragraphs": [
            "洙泗三千众，何人得正传。",
            "省身有曾子，克己独颜渊。"
        ]
    },
    {
        "id": 175659,
        "title": "训儿童八首 颜子",
        "author": "陈淳",
        "paragraphs": [
            "贤哉颜氏子，陋巷独幽居。",
            "箪食与瓢饮，萧然乐有余。"
        ]
    },
    {
        "id": 175660,
        "title": "训儿童八首 曾子",
        "author": "陈淳",
        "paragraphs": [
            "敬谨曾参氏，临深履薄如。",
            "平生传圣训，要具孝经书。"
        ]
    },
    {
        "id": 175661,
        "title": "训儿童八首 人子",
        "author": "陈淳",
        "paragraphs": [
            "人子勤于孝，无时志不存。",
            "夜来安寝息，早起问寒暄。"
        ]
    },
    {
        "id": 175662,
        "title": "训儿童八首 洒扫",
        "author": "陈淳",
        "paragraphs": [
            "奉水微微洒，恭提帚与箕。",
            "室堂须净扫，几案亦轻麾。"
        ]
    },
    {
        "id": 175663,
        "title": "训儿童八首 应对",
        "author": "陈淳",
        "paragraphs": [
            "应对须恭谨，言言罔不祗。",
            "父呼唯无诺，长问逊为辞。"
        ]
    },
    {
        "id": 175664,
        "title": "训儿童八首 进退",
        "author": "陈淳",
        "paragraphs": [
            "进退须恭敬，时时勿敢轻。",
            "先生趋拱立，长者后徐行。"
        ]
    },
    {
        "id": 175665,
        "title": "西征黄莲坑遇雪",
        "author": "陈淳",
        "paragraphs": [
            "行入黄莲北，风严雪又加。",
            "满山罗玉树，遍地错琼花。",
            "清洒姿无颣，虚明质不华。",
            "瘴眸为一洗，惊觉若仙家。"
        ]
    },
    {
        "id": 175666,
        "title": "分水岭",
        "author": "陈淳",
        "paragraphs": [
            "宝贝山前去，琼瑶世界行。",
            "蜡鞋穿瑟瑟，竹杖独铿铿。",
            "冻色迫毛窍，寒光射眼晴。",
            "酒亭何处认，速欲一壶倾。"
        ]
    },
    {
        "id": 175667,
        "title": "祝杖投钱唐江",
        "author": "陈淳",
        "paragraphs": [
            "尔自黄源岭，相从到上都。",
            "扶持千险阻，策掖万崎岖。",
            "凤沼波应煖，龙门路不迂。",
            "便须齐变化，霈泽济寰区。"
        ]
    },
    {
        "id": 175668,
        "title": "和陈叔余韵二首一以谢来意一以勉之  其一",
        "author": "陈淳",
        "paragraphs": [
            "碌碌平生学，惭无席上珍。",
            "仅余守师训，岂欲衒时人。",
            "误入侯门听，翻劳友义陈。",
            "愿从温故业，庶或稍知新。"
        ]
    },
    {
        "id": 175669,
        "title": "和陈叔余韵二首一以谢来意一以勉之  其二",
        "author": "陈淳",
        "paragraphs": [
            "此道何曾远，吾儒自有珍。",
            "反求皆在我，中画岂由人。",
            "利善分须白，知行语未陈。",
            "若能祛旧见，明德日惟新。"
        ]
    },
    {
        "id": 175670,
        "title": "送王子正宰长乐二首  其一",
        "author": "陈淳",
        "paragraphs": [
            "一阳天运复来亨，君子随时亦吉征。",
            "暂向三山濒海处，小驰百里爱人声。",
            "从知文物新长乐，便作弦歌旧武城。",
            "须信道行由此兆，牛刀指日宰寰瀛。"
        ]
    },
    {
        "id": 175671,
        "title": "送王子正宰长乐二首  其二",
        "author": "陈淳",
        "paragraphs": [
            "君当民社戴星游，我玩箪瓢守故丘。",
            "袂自此分何所憾，学无与讲是吾忧。",
            "圣心未可窥觇得，道体难从寡陋求。",
            "鳞翼元无南北间，时推绪论发蒙不。"
        ]
    },
    {
        "id": 175672,
        "title": "送瘳子晦倅潮还别四绝  其一",
        "author": "陈淳",
        "paragraphs": [
            "紫阳门户耸参天，骈往纷来几计千。",
            "谁立脚跟老弥笃，交溪原上有深传。"
        ]
    },
    {
        "id": 175673,
        "title": "送瘳子晦倅潮还别四绝  其二",
        "author": "陈淳",
        "paragraphs": [
            "使车南骛过吾邦，幸挹端严毅直风。",
            "多谢两年勤尺素，谆谆频为发童蒙。"
        ]
    },
    {
        "id": 175674,
        "title": "送瘳子晦倅潮还别四绝  其三",
        "author": "陈淳",
        "paragraphs": [
            "松窗梅雪岁寒余，奉别城东古驿头。",
            "君去有行应可乐，我来独学重为忧。"
        ]
    },
    {
        "id": 175675,
        "title": "送瘳子晦倅潮还别四绝  其四",
        "author": "陈淳",
        "paragraphs": [
            "圣贤事业浩无疆，未易孤闻寡见穷。",
            "友善更资天下士，时推一二附南鸿。"
        ]
    },
    {
        "id": 175676,
        "title": "送廖婿林伯鲁东归南寺席中因举送王长乐诗伯鲁用后篇韵求教故复依其韵以别之",
        "author": "陈淳",
        "paragraphs": [
            "良夜禅房款一游，义心相与重山丘。",
            "少陪文字赓酬乐，顿释胸怀鄙隠忧。",
            "我愧反身无寸得，君方努力勇前求。",
            "悬知日有新新益，还肯双鱼远寄不。"
        ]
    },
    {
        "id": 175677,
        "title": "和丁祖舜重修日涉园",
        "author": "陈淳",
        "paragraphs": [
            "重来日涉整前盟，欲与渊明细论朋。",
            "向市閙中浑觉胜，可人幽处不妨仍。",
            "岁寒依旧竹三迳，春意长新花数棚。",
            "对景舂容无一事，好将气马款调乘。"
        ]
    },
    {
        "id": 175678,
        "title": "依赵尉狱空韵上陈宰",
        "author": "陈淳",
        "paragraphs": [
            "民沐仁风状小儿，陶陶远罪日何知。",
            "圜扉草色春长茂，公舍棠阴昼缓移。",
            "谁复鼠牙纷击剥，类将鸡黍乐追随。",
            "涂歌里咏喧传处，尽是吾侯德政碑。"
        ]
    },
    {
        "id": 175679,
        "title": "依方宗丞和林签判赏梅进璧水之韵",
        "author": "陈淳",
        "paragraphs": [
            "冰玉精神清且凝，不嫌霜霜惨于刑。",
            "传来春信严明地，吐出阳和节爱亭。",
            "孤艳迥凌仙子桂，余香暗及庶民星。",
            "寻盟璧水浑闲事，好整和羹入帝庭。"
        ]
    },
    {
        "id": 175680,
        "title": "送陈尉后之园  其一",
        "author": "陈淳",
        "paragraphs": [
            "岩邑崎岖俗最狞，君来谈笑自风生。",
            "平戎大策方微露，执讯奇功便立成。",
            "百里秋光瓜代及，九重春色笋班荣。",
            "金闺此去应无阻，好把胸中次第行。"
        ]
    },
    {
        "id": 175681,
        "title": "送陈尉后之园  其二",
        "author": "陈淳",
        "paragraphs": [
            "世论年来太不和，真真伪伪总偏颇。",
            "阳尊孔孟阴排斥，深怯周程浪诋诃。",
            "谁是横流坚立砥，类于入室反操戈。",
            "始终无负传心处，一片精刚要不磨。"
        ]
    },
    {
        "id": 175682,
        "title": "送滕教归二首  其一",
        "author": "陈淳",
        "paragraphs": [
            "本是山林一陋蒙，何心驰骛利名中。",
            "只因尺檄来蓬户，故策驽才入藻宫。",
            "既尔薰陶知厚德，又于历练熟颓风。",
            "区区未饫高山仰，何事征蹄今已东。"
        ]
    },
    {
        "id": 175683,
        "title": "送滕教归二首  其二",
        "author": "陈淳",
        "paragraphs": [
            "驿道芬菲春气柔，征蹄去去不容留。",
            "俯辞南国抠衣佩，直向端门拜冕旒。",
            "璧沼从知新训导，石渠旋复细刊雠。",
            "泽民致主渊源学，那或浮沉逐辈流。"
        ]
    },
    {
        "id": 175684,
        "title": "不赴十姊初度之席",
        "author": "陈淳",
        "paragraphs": [
            "吾姊今朝庆诞辰，奈何贱弟亦同伦。",
            "汝逢寿考荣双老，我感劬劳悼昔人。",
            "赞祝欲陪千岁愿，追思难遏寸心真。",
            "一懽一戚应殊分，只任天情不必均。"
        ]
    },
    {
        "id": 175685,
        "title": "湖斋对莲",
        "author": "陈淳",
        "paragraphs": [
            "平湖花叶乱相撑，恰对幽斋小榻清。",
            "万绿浅深非作意，千红浓淡总无情。",
            "好观物态群嘉萃，从识乾元一理生。",
            "占毕暇余时与玩，会予心处有谁评。"
        ]
    },
    {
        "id": 175686,
        "title": "对葵",
        "author": "陈淳",
        "paragraphs": [
            "开阖随阳自晓昏，轻如绡縠净瑶琨。",
            "淡黄相枕五重靓，浓紫深藏一窍浑。",
            "熟视绝无粧点态，细看不见剪裁痕。",
            "谁能会取个中意，与玩乾坤造化根。"
        ]
    },
    {
        "id": 175687,
        "title": "和丁大咏史君祷雨之韵",
        "author": "陈淳",
        "paragraphs": [
            "史君持志一恭谦，何间幽明与巨纤。",
            "渴雨方将为旱闵，卧龙便不复泥潜。",
            "连宵颇作霶𩃱注，阖郡均蒙优渥沾。",
            "窃喜阳春端有脚，闾阎和气日须添。"
        ]
    },
    {
        "id": 175688,
        "title": "用明师叔韵赠画工张子英",
        "author": "陈淳",
        "paragraphs": [
            "虽凭缣素状仪容，的自毫心蕴妙锋。",
            "个个本来天所赋，随人变化有奇工。"
        ]
    },
    {
        "id": 175689,
        "title": "送王子正赴灨倅  其一",
        "author": "陈淳",
        "paragraphs": [
            "飞腾仙驭自漳滨，去去西隅指灨津。",
            "夹道宾僚方一际，满城老稚便皆春。",
            "正心诚意平生学，爱物亲民此日仁。",
            "只恐贰藩车未煖，紫泥催促贰皇钧。"
        ]
    },
    {
        "id": 175690,
        "title": "送王子正赴灨倅  其二",
        "author": "陈淳",
        "paragraphs": [
            "昔日濂溪倅此州，施为洒落岂常俦。",
            "今承遗躅百余载，又得当朝一隽流。",
            "诏世典刑应未泯，在民德化岂无求。",
            "发挥旧事重增焕，好与邦人作胜谋。"
        ]
    },
    {
        "id": 175691,
        "title": "子方宗弟侧弄之璋",
        "author": "陈淳",
        "paragraphs": [
            "珍祥充塞故旁流，底信先传庆有由。",
            "莫讶鸡胞宁吐凤，须知虎气已吞牛。",
            "古来孽士皆荣达，此日宗支自颖尤。",
            "蛰蛰绳绳从未艾，会看贵种出公侯。"
        ]
    },
    {
        "id": 175692,
        "title": "西征范田遇雪三绝  其一",
        "author": "陈淳",
        "paragraphs": [
            "夜宿荒村曰范田，声声频滴屋簷前。",
            "朝来揭起柴扉看，满目青山白玉巅。"
        ]
    },
    {
        "id": 175693,
        "title": "西征范田遇雪三绝  其二",
        "author": "陈淳",
        "paragraphs": [
            "饱啗炊粱莱菔羹，皂台催促赶前程。",
            "手携竹杖足穿革，缓拨琼花徒步行。"
        ]
    },
    {
        "id": 175694,
        "title": "西征范田遇雪三绝  其三",
        "author": "陈淳",
        "paragraphs": [
            "历历山坳冻迫人，指头欲堕痹难伸。",
            "探囊速买三杯后，更觉阳和畅此身。"
        ]
    },
    {
        "id": 175695,
        "title": "大浆岭",
        "author": "陈淳",
        "paragraphs": [
            "大浆陟降几千层，积雪朝来错去程。",
            "溜石琼花新琢就，平田玉镜恰尘成。",
            "不嫌冻气侵肌栗，最爱清姿照胆明。",
            "聊把杖头敲击处，那忘疲苶旅中情。"
        ]
    },
    {
        "id": 175696,
        "title": "过武夷",
        "author": "陈淳",
        "paragraphs": [
            "武夷山下几回过，未暇于中赏一遭。",
            "狮鹤诸仙知我意，故将青霭淡遮罗。"
        ]
    },
    {
        "id": 175697,
        "title": "紫溪遇日",
        "author": "陈淳",
        "paragraphs": [
            "日露雪头红玉盘，氤氲和气霭人寰。",
            "回眸万素无从觅，依旧千山列翠鬟。"
        ]
    },
    {
        "id": 175698,
        "title": "铅山遇霜",
        "author": "陈淳",
        "paragraphs": [
            "冒风冒雪冒霜寒，手足胼胝百状艰。",
            "只为胸中春一点，未能忘世卧溪山。"
        ]
    },
    {
        "id": 175699,
        "title": "和梅韵",
        "author": "陈淳",
        "paragraphs": [
            "不妨雪压与霜糊，友结松筠鄙橘奴。",
            "特放孤标先煖觉，肯随众卉望寒逋。",
            "疑将冰月为精爽，端借琼瑶琢体肤。",
            "闯出一元生物意，从兹引领万容姝。"
        ]
    },
    {
        "id": 175700,
        "title": "示儿定孙二绝  其一",
        "author": "陈淳",
        "paragraphs": [
            "童蒙发轫最初时，庸圣分岐谨所之。",
            "凡百小儿嬉戏事，汝皆鄙俚不须为。"
        ]
    },
    {
        "id": 175701,
        "title": "示儿定孙二绝  其二",
        "author": "陈淳",
        "paragraphs": [
            "丈夫尚志志高明，勿效卑卑世俗情。",
            "从上一条平坦路，千贤万圣所通行。"
        ]
    },
    {
        "id": 175702,
        "title": "邻舍横逆",
        "author": "陈淳",
        "paragraphs": [
            "茫茫薄俗沸蚊蛆，礼义全无一点余。",
            "只得杜门对贤圣，专来教子读诗书。",
            "千般横直休干己，一切是非无问渠。",
            "若救乡邻为被发，风波转起挠吾庐。"
        ]
    },
    {
        "id": 175703,
        "title": "西征过仙霞雪晴",
        "author": "陈淳",
        "paragraphs": [
            "自入仙霞十里程，满山晴雪射虚明。",
            "路从宝贝洞中去，人在琼瑶世界行。",
            "枯木竞传千状巧，荒崖亦作十分清。",
            "回环四望真奇观，识破乾坤洒落情。"
        ]
    },
    {
        "id": 175704,
        "title": "过江山遇雪",
        "author": "陈淳",
        "paragraphs": [
            "江山方进半程前，正值群游剪水仙。",
            "满道盐花堆粲粲，飞空粉屑舞翩翩。",
            "樊墙庐舍皆银饰，沟渎潢污尽玉瑱。",
            "却认青山埋不得，嶆峨气势直凌天。"
        ]
    },
    {
        "id": 175705,
        "title": "平坦雪兼风雨",
        "author": "陈淳",
        "paragraphs": [
            "自从平坦望衢南，值雪霏霏日日添。",
            "既挟狂风和面扑，又偕猛雨向身沾。",
            "手拈纸伞凝犹痹，足踏皮鞋冻亦渐。",
            "那识坚刚金石操，于中凛凛独争严。"
        ]
    },
    {
        "id": 175706,
        "title": "玩雪",
        "author": "陈淳",
        "paragraphs": [
            "南人乍见此般奇，惊怪谁司妙化机。",
            "月里姮娥筛粉撒，云端仙子削琼飞。",
            "宝山瑶室随村峙，玉树银花夹道辉。",
            "造物襟怀真洒落，更无尘滓间纤微。"
        ]
    },
    {
        "id": 175707,
        "title": "过衢州第二程见麦雪中青",
        "author": "陈淳",
        "paragraphs": [
            "雪过三衢越厚埋，却于农事不为灾。",
            "今朝方尔半融释，陇麦青青奋出来。"
        ]
    },
    {
        "id": 175708,
        "title": "答留粹中承奉求教之韵",
        "author": "陈淳",
        "paragraphs": [
            "玉质虽精更用礲，切磋磨琢趣无穷。",
            "但于天理昭如视，何患私情众互攻。",
            "明善诚身为要诀，博文约礼是深功。",
            "从今日用培基处，敬道尤须彻始终。"
        ]
    },
    {
        "id": 175709,
        "title": "横逆自广三绝  其一",
        "author": "陈淳",
        "paragraphs": [
            "汤文事小岂为迷，物我从来绝町畦。",
            "胸次洞然天地阔，本无南北与东西。"
        ]
    },
    {
        "id": 175710,
        "title": "横逆自广三绝  其二",
        "author": "陈淳",
        "paragraphs": [
            "乐天一说见轲书，岂是高谈强解渠。",
            "牛马蚊虻无足校，不须芥蔕此襟裾。"
        ]
    },
    {
        "id": 175711,
        "title": "横逆自广三绝  其三",
        "author": "陈淳",
        "paragraphs": [
            "仁人方寸万机空，片逆何能介此中。",
            "视尔恰如风动竹，在予安有竹嫌风。"
        ]
    },
    {
        "id": 175712,
        "title": "赵守礼延入学陈伯跃有诗咏其事因和以复之",
        "author": "陈淳",
        "paragraphs": [
            "赵学规模本自宏，师传敢背此心盟。",
            "追思严训昭如在，立誓终身笃所行。",
            "每患无成辜宿志，那知自鬻钓浮名。",
            "贤侯爱友交提奖，重我惭惶未见荣。"
        ]
    },
    {
        "id": 175713,
        "title": "修学扁大成殿门依敖教韵上赵寺丞",
        "author": "陈淳",
        "paragraphs": [
            "育才为国寸心丹，修泮时闻锵八鸾。",
            "绿引沧溟循道入，青徘名第对门看。",
            "宸钩日焕龙蛇动，书阁云齐牛斗寒。",
            "末学幸陪芹藻豆，讵耽秋菊夕英餐。"
        ]
    },
    {
        "id": 175714,
        "title": "存心",
        "author": "陈淳",
        "paragraphs": [
            "心藏隠奥最难知，出入无时不可羁。",
            "须向动时牢把住，莫教失却便支离。"
        ]
    },
    {
        "id": 175715,
        "title": "和卓廷瑞赠诗之韵四绝  其一",
        "author": "陈淳",
        "paragraphs": [
            "一见襟怀便豁然，交情输写意忘年。",
            "倾囊经训璠玙富，与我从头细细传。"
        ]
    },
    {
        "id": 175716,
        "title": "和卓廷瑞赠诗之韵四绝  其二",
        "author": "陈淳",
        "paragraphs": [
            "日复陪游泮水湄，发挥史学到渊微。",
            "直从天理人心处，剖破存亡治乱机。"
        ]
    },
    {
        "id": 175717,
        "title": "和卓廷瑞赠诗之韵四绝  其三",
        "author": "陈淳",
        "paragraphs": [
            "长书一卷墨新题，志在斯民寿域跻。",
            "历历爱君忧国语，施行须自起锄犁。"
        ]
    },
    {
        "id": 175718,
        "title": "和卓廷瑞赠诗之韵四绝  其四",
        "author": "陈淳",
        "paragraphs": [
            "我愧年几六十秋，时华虚度事优柔。",
            "头云皓矣未闻道，深藉磨砻与勿休。"
        ]
    },
    {
        "id": 175719,
        "title": "林户求明道堂诗二首  其一",
        "author": "陈淳",
        "paragraphs": [
            "秉彝同是得天生，道在其中本自明。",
            "气为禀来微有蔽，欲因感处复多萌。",
            "磨砻须到十分粹，克治全教一味清。",
            "从此洞然无别体，真元辉露日光星。"
        ]
    },
    {
        "id": 175720,
        "title": "林户求明道堂诗二首  其二",
        "author": "陈淳",
        "paragraphs": [
            "自从河洛发真筌，节目纲条已粲然。",
            "志若坚刚方可适，心如扞格决难诠。",
            "从头格物为当务，稳步求仁乃秘传。",
            "表里直须名副实，高标终不愧前贤。"
        ]
    },
    {
        "id": 175721,
        "title": "游雷峰塔处晦上人求诗",
        "author": "陈淳",
        "paragraphs": [
            "摆脱人间名利缰，湖山深处事韬藏。",
            "要知晦里真消息，养取灵台一点光。"
        ]
    },
    {
        "id": 175722,
        "title": "无言上人求诗依黄簿韵",
        "author": "陈淳",
        "paragraphs": [
            "休说西来几许年，此身动静莫非禅。",
            "须知天理流行妙，不待人言髣髴传。",
            "运水搬柴存实则，著衣吃饭即当然。",
            "若能默悟真消息，剖破诸空亿大千。"
        ]
    },
    {
        "id": 175723,
        "title": "寓严陵学和邓学录相留之韵",
        "author": "陈淳",
        "paragraphs": [
            "道为贤侯讲泮宫，渊源程子及周翁。",
            "路开正脉同归极，川障狂澜浪驾空。",
            "珍重前廊浑气合，督提后进要心通。",
            "圣门相与从容入，矩步规行不用匆。"
        ]
    },
    {
        "id": 175724,
        "title": "题盖竹庙六绝  其一",
        "author": "陈淳",
        "paragraphs": [
            "人心污物本来灵，动静那分晦与明。",
            "昼接事为思有主，夜思无主梦因成。"
        ]
    },
    {
        "id": 175725,
        "title": "题盖竹庙六绝  其二",
        "author": "陈淳",
        "paragraphs": [
            "梦生于想本来非，一自魂交百感随。",
            "漠漠茫茫无定准，若何据此卜前逵。"
        ]
    },
    {
        "id": 175726,
        "title": "题盖竹庙六绝  其三",
        "author": "陈淳",
        "paragraphs": [
            "世人莫悟此端原，兆自心机辟阖间。",
            "却向妖祠求证应，妖祠于我固何关。"
        ]
    },
    {
        "id": 175727,
        "title": "题盖竹庙六绝  其四",
        "author": "陈淳",
        "paragraphs": [
            "至人神定气常清，夜息虚明一若醒。",
            "假使妖祠能献兆，如何窥得此门庭。"
        ]
    },
    {
        "id": 175728,
        "title": "题盖竹庙六绝  其五",
        "author": "陈淳",
        "paragraphs": [
            "大都流俗急荣名，切切于中梦自形。",
            "附会便为神所告，神明虚得号通灵。"
        ]
    },
    {
        "id": 175729,
        "title": "题盖竹庙六绝  其六",
        "author": "陈淳",
        "paragraphs": [
            "升沉大分系于天，决匪人谋所必然。",
            "告尔往来通达者，不须赘赘鬼神前。"
        ]
    },
    {
        "id": 175730,
        "title": "冯中郎庙",
        "author": "陈淳",
        "paragraphs": [
            "为问中郎昔抗忠，力箴颇牧不能庸。",
            "如今疆埸多尘扰，颇牧还能容不容。"
        ]
    },
    {
        "id": 175731,
        "title": "西楚霸王庙二绝  其一",
        "author": "陈淳",
        "paragraphs": [
            "气压关河力拔山，绝人武勇更无前。",
            "若于今代当戎寄，子弟何须用八千。"
        ]
    },
    {
        "id": 175732,
        "title": "西楚霸王庙二绝  其二",
        "author": "陈淳",
        "paragraphs": [
            "辙乱旗靡绕旧畿，烽烟起处羽书驰。",
            "思君一剑为平荡，盖世英魂知不知。"
        ]
    },
    {
        "id": 175733,
        "title": "题江郎庙六绝  其一",
        "author": "陈淳",
        "paragraphs": [
            "三石参天作柱擎，自从开辟便峥嵘。",
            "何为末俗为奇怪，尽道江郎魄化成。"
        ]
    },
    {
        "id": 175734,
        "title": "题江郎庙六绝  其二",
        "author": "陈淳",
        "paragraphs": [
            "缘尔江家兄弟三，平生爱此石岩岩。",
            "寓居石下多年代，陋俗因成附会谈。"
        ]
    },
    {
        "id": 175735,
        "title": "题江郎庙六绝  其三",
        "author": "陈淳",
        "paragraphs": [
            "好看三石绝奇踪，自是山灵气所钟。",
            "致雨兴云功利博，合编祀典以神封。"
        ]
    },
    {
        "id": 175736,
        "title": "题江郎庙六绝  其四",
        "author": "陈淳",
        "paragraphs": [
            "礼经岳渎视公侯，只谓祠仪一例修。",
            "不识鬼神情状者，错将经意以人求。"
        ]
    },
    {
        "id": 175737,
        "title": "题江郎庙六绝  其五",
        "author": "陈淳",
        "paragraphs": [
            "峙立嶆峨本石形，人其庙貌据何经。",
            "祗宜坛壝为民祷，时雨时旸便是灵。"
        ]
    },
    {
        "id": 175738,
        "title": "题江郎庙六绝  其六",
        "author": "陈淳",
        "paragraphs": [
            "礼学无人发世蒙，正神流弊与妖同。",
            "既非气类相求者，岂解精诚妙感通。"
        ]
    },
    {
        "id": 175739,
        "title": "和傅侍郎至临漳感旧十咏  其一",
        "author": "陈淳",
        "paragraphs": [
            "阳复东郊雨阁丝，欢迎父老拥车随。",
            "竞传碧眼朱颜在，宛若当年剖竹时。"
        ]
    },
    {
        "id": 175740,
        "title": "和傅侍郎至临漳感旧十咏  其二",
        "author": "陈淳",
        "paragraphs": [
            "黄堂盛事据今论，向日郎君忠肃孙。",
            "依旧诚心劳抚字，漳民世世沐深恩。"
        ]
    },
    {
        "id": 175741,
        "title": "和傅侍郎至临漳感旧十咏  其三",
        "author": "陈淳",
        "paragraphs": [
            "郡圃森森几阅春，一番太守一番新。",
            "何如今日同行乐，彩袖恭陪紫橐人。"
        ]
    },
    {
        "id": 175742,
        "title": "和傅侍郎至临漳感旧十咏  其四",
        "author": "陈淳",
        "paragraphs": [
            "燕游规画孔明庐，陈法区藏梅李株。",
            "慨想先儒遗意远，能将旧观一还无。"
        ]
    },
    {
        "id": 175743,
        "title": "和傅侍郎至临漳感旧十咏  其五",
        "author": "陈淳",
        "paragraphs": [
            "老榕盘鬰植根深，意到扶藜赏绿阴。",
            "天理流行随寓足，何心故步与追寻。"
        ]
    },
    {
        "id": 175744,
        "title": "和傅侍郎至临漳感旧十咏  其六",
        "author": "陈淳",
        "paragraphs": [
            "依山种竹衬山佳，傍水栽花水妬霞。",
            "一意生生俱好玩，休分红翠有无遮。"
        ]
    },
    {
        "id": 175745,
        "title": "和傅侍郎至临漳感旧十咏  其七",
        "author": "陈淳",
        "paragraphs": [
            "云移月色爽人看，雨趁潮声迅拍栏。",
            "自是与民同乐地，何妨一整复前欢。"
        ]
    },
    {
        "id": 175746,
        "title": "和傅侍郎至临漳感旧十咏  其八",
        "author": "陈淳",
        "paragraphs": [
            "南州佳品胜罗浮，青女飞花任打头。",
            "寒涸更深香更烈，松朋梅友敢凌不。"
        ]
    },
    {
        "id": 175747,
        "title": "和傅侍郎至临漳感旧十咏  其九",
        "author": "陈淳",
        "paragraphs": [
            "三山昂首状魁嵬，虎踞龙蟠萃一台。",
            "若跨地灵规贡宇，英才衮衮拔条枚。"
        ]
    },
    {
        "id": 175748,
        "title": "和傅侍郎至临漳感旧十咏  其一○",
        "author": "陈淳",
        "paragraphs": [
            "台前一带绕漳溪，台下回环万象齐。",
            "就拓宏模须大手，非为谄语病丁畦。"
        ]
    },
    {
        "id": 175749,
        "title": "和陈侍郎韵寄题林尉肯堂",
        "author": "陈淳",
        "paragraphs": [
            "肯堂题扁自名公，表里须教实一同。",
            "门阅不夸车马大，家声端藉礼诗隆。",
            "熟仁便足膏粱味，殉义能传清白风。",
            "终始此生无忝处，精诚妙与古人通。"
        ]
    },
    {
        "id": 175750,
        "title": "和陈侍郎韵寄题林尉尚䌹堂",
        "author": "陈淳",
        "paragraphs": [
            "中庸尚䌹示诸儒，为己何心世毁誉。",
            "只要美中存德本，无容饰外事文余。",
            "鱼潜理趣真如灼，屋漏工夫的不虚。",
            "珍重子思深属意，一言纲领此篇书。"
        ]
    },
    {
        "id": 175751,
        "title": "权长泰簿喜雨呈郑宰",
        "author": "陈淳",
        "paragraphs": [
            "夜雨滂沱一若倾，朝来南亩足春耕。",
            "相呼荷耒奔趋急，便与担秧插莳盈。",
            "令尹精诚知到处，上天仁爱见真情。",
            "从今可释悬悬望，百里已无愁叹声。"
        ]
    },
    {
        "id": 175752,
        "title": "四月十八日喜雨再用前韵呈郑宰",
        "author": "陈淳",
        "paragraphs": [
            "民间霓望正频倾，天泽如期为养耕。",
            "终夜连朝淋不住，上畦下亩浸皆盈。",
            "春来又见兹浓霈，秋获何愁弗满情。",
            "感格一机无外事，气和端自有和声。"
        ]
    },
    {
        "id": 175753,
        "title": "解职归题主簿轩壁",
        "author": "陈淳",
        "paragraphs": [
            "偶然寓兴五山阴，可叹颓波日转深。",
            "鼓瑟齐门莫同调，舞韶郑侧鲜知音。",
            "归寻旧径扫新榻，从整遗编理素琴。",
            "惟有春秋知罪我，外余横直一何心。"
        ]
    },
    {
        "id": 175754,
        "title": "挽王郎中五首  其一",
        "author": "陈淳",
        "paragraphs": [
            "早得名师友，渊源正不他。",
            "持身庄以重，接物简而和。",
            "游夏文章学，求由政事科。",
            "朝闻今可矣，为恨复云何。"
        ]
    },
    {
        "id": 175755,
        "title": "挽王郎中五首  其二",
        "author": "陈淳",
        "paragraphs": [
            "壮岁登科甲，淹迟暮始通。",
            "闽中驰德政，灨上振儒风。",
            "药石王宫训，权衡璧水功。",
            "俨然遗躅在，谁不悼思公。"
        ]
    },
    {
        "id": 175756,
        "title": "挽王郎中五首  其三",
        "author": "陈淳",
        "paragraphs": [
            "剖竹毘陵郡，乘轺古越城。",
            "活民均惠泽，报主一忠诚。",
            "强御歛踪伏，奸欺束手清。",
            "至今诵遗爱，何日可忘情。"
        ]
    },
    {
        "id": 175757,
        "title": "挽王郎中五首  其四",
        "author": "陈淳",
        "paragraphs": [
            "暮景孤高节，岩岩挺岁寒。",
            "松姿标雪岭，玉质照冰盘。",
            "一介应无取，纤毫不可干。",
            "老成视前辈，宜作典刑看。"
        ]
    },
    {
        "id": 175758,
        "title": "挽王郎中五首  其五",
        "author": "陈淳",
        "paragraphs": [
            "近甸勋劳著，中朝宠眷隆。",
            "召从宗正贰，躐进户曹郎。",
            "从橐方虚伫，生经遽不融。",
            "睪如岩下息，万古俨公宫。"
        ]
    },
    {
        "id": 175759,
        "title": "挽杨料院二首  其一",
        "author": "陈淳",
        "paragraphs": [
            "早识渊源正，从师事切磨。",
            "天姿纯不颣，世俗淡无波。",
            "庐墓诚于孝，刑家俭以和。",
            "自应仁者寿，命也奈之何。"
        ]
    },
    {
        "id": 175760,
        "title": "挽杨料院二首  其二",
        "author": "陈淳",
        "paragraphs": [
            "恩沐贤关渥，名登桂籍荣。",
            "古田驰义勇，永福播仁声。",
            "料院从优选，朝阶即坦行。",
            "胡为成契阔，第尔哭铭旌。"
        ]
    },
    {
        "id": 175761,
        "title": "挽程推官二首  其一",
        "author": "陈淳",
        "paragraphs": [
            "壮岁声场屋，高年仅小行。",
            "鄫江夷暴迹，湟水雪冤情。",
            "节志冰壶洁，襟期玉井清。",
            "竟登泉石趣，勇去谢荣名。"
        ]
    },
    {
        "id": 175762,
        "title": "挽程推官二首  其二",
        "author": "陈淳",
        "paragraphs": [
            "生质钟来厚，风流近古人。",
            "奉官常翼翼，居里复恂恂。",
            "甥姪诲犹子，夫妻敬若宾。",
            "噫嘻公不死，嗣世有簪绅。"
        ]
    },
    {
        "id": 175763,
        "title": "挽萧知县二首  其一",
        "author": "陈淳",
        "paragraphs": [
            "资禀于人异，天钟自粹夷。",
            "怀才无表襮，制行绝瑕疵。",
            "孝比王祥笃，知机下惠遗。",
            "乡闾称厚德，已矣但长噫。"
        ]
    },
    {
        "id": 175764,
        "title": "挽萧知县二首  其二",
        "author": "陈淳",
        "paragraphs": [
            "早擢儒科秀，旋驱仕路荣。",
            "平反东广幕，抚字桂阳城。",
            "选调方优脱，朝阶自坦行。",
            "如何中道处，遽尔辍千旌。"
        ]
    },
    {
        "id": 175765,
        "title": "挽孙少卿四首  其一",
        "author": "陈淳",
        "paragraphs": [
            "自抛襕苎列簪绅，便展施为志获伸。",
            "剖竹三衢无警盗，乘轺两浙蔑冤民。",
            "居官清节冰壶凛，到处仁恩雨露春。",
            "历历典刑如在日，慕思遗爱几多人。"
        ]
    },
    {
        "id": 175766,
        "title": "挽孙少卿四首  其二",
        "author": "陈淳",
        "paragraphs": [
            "圣主更新大化年，趋朝正预拔茅连。",
            "青华上厕郎星列，近密光陪卿月联。",
            "垂蹑从班提从橐，遽萌归兴乞归田。",
            "至今士论追怀处，第诵南山景行篇。"
        ]
    },
    {
        "id": 175767,
        "title": "挽孙少卿四首  其三",
        "author": "陈淳",
        "paragraphs": [
            "厚德天钟有异资，反身尤谨事操持。",
            "俭勤忠孝传家训，直谅忱恂获上知。",
            "正色嫉邪严莫犯，高标立懦屹难移。",
            "睪如香坂孤峰下，千载唯存笃行碑。"
        ]
    },
    {
        "id": 175768,
        "title": "挽孙少卿四首  其四",
        "author": "陈淳",
        "paragraphs": [
            "福庆于人鲜比方，一生坦若履康庄。",
            "好逑得偶天官胄，嗣子能传月窟芳。",
            "寿入九龄光宝箓，服膺三品灿金章。",
            "始终可谓无遗憾，信矣荣归死不亡。"
        ]
    },
    {
        "id": 175769,
        "title": "偈颂三十四首  其一",
        "author": "释如净",
        "paragraphs": [
            "截断程途蓦直来，乾坤洞彻此门开。",
            "左边拍兮右边吹，倒翻关捩起风雷。"
        ]
    },
    {
        "id": 175770,
        "title": "偈颂三十四首  其二",
        "author": "释如净",
        "paragraphs": [
            "开殿见佛，眼中毒刺。",
            "咄，拔却刺。",
            "礼拜烧香，颠倒钝置。"
        ]
    },
    {
        "id": 175771,
        "title": "偈颂三十四首  其三",
        "author": "释如净",
        "paragraphs": [
            "抉出达磨眼睛，作泥弹子打人。",
            "海枯彻过底，波浪拍天高。"
        ]
    },
    {
        "id": 175772,
        "title": "偈颂三十四首  其四",
        "author": "释如净",
        "paragraphs": [
            "笔头秃尽一毫通，至治寥寥静极中。",
            "点起风云传号令，雷霆泼墨振纲宗。"
        ]
    },
    {
        "id": 175773,
        "title": "偈颂三十四首  其五",
        "author": "释如净",
        "paragraphs": [
            "瞿昙顶骨，夫子眼睛。",
            "两彩一赛，玉振金声。"
        ]
    },
    {
        "id": 175774,
        "title": "偈颂三十四首  其六",
        "author": "释如净",
        "paragraphs": [
            "大地平沈，此座高广。",
            "千变万化，无功受赏。"
        ]
    },
    {
        "id": 175775,
        "title": "偈颂三十四首  其七",
        "author": "释如净",
        "paragraphs": [
            "露柱怀胎，忽然爆裂。",
            "突出无孔铁槌，历劫都卢败缺。"
        ]
    },
    {
        "id": 175776,
        "title": "偈颂三十四首  其八",
        "author": "释如净",
        "paragraphs": [
            "一举首登龙虎榜，太平亲到凤凰池。",
            "全生全杀超言象，更透机先向上机。"
        ]
    },
    {
        "id": 175777,
        "title": "偈颂三十四首  其九",
        "author": "释如净",
        "paragraphs": [
            "拔断毒蛇尾巴，穿住黑牛鼻孔。",
            "虚空背上牵来，大地六番震动。",
            "甚恶毒兮甚仇雠，屎尿腥臊汗血流。",
            "拟将眼觑无踪迹，个是清凉第一头。"
        ]
    },
    {
        "id": 175778,
        "title": "偈颂三十四首  其一○",
        "author": "释如净",
        "paragraphs": [
            "过去然灯佛，相牵弄业识。",
            "现在漏灯盏，光影瞒人眼。",
            "未来干纸撚，贼赃无处典。",
            "咄，髑髅前点破，鼻孔里看见。",
            "衲僧门下黑漫漫，历劫不分通一线。"
        ]
    },
    {
        "id": 175779,
        "title": "偈颂三十四首  其一一",
        "author": "释如净",
        "paragraphs": [
            "梅花清晓香，烂熳而借功。",
            "柳线早春浓，日暄而转位。",
            "非那边去，从者里来。",
            "哆哆和和兮主宾妙叶，跛跛挈挈兮偏正全该。"
        ]
    },
    {
        "id": 175780,
        "title": "偈颂三十四首  其一二",
        "author": "释如净",
        "paragraphs": [
            "春风轻，春日晴。",
            "柳眼青，黄鶑鸣。",
            "鬰鬰葱葱生瑞气，世上老人天上星。",
            "释迦赞叹，弥勒证明，蟠桃仙果笑中呈。",
            "林下衲僧将何酬献，手中千古一枝藤。"
        ]
    },
    {
        "id": 175781,
        "title": "偈颂三十四首  其一三",
        "author": "释如净",
        "paragraphs": [
            "三分光阴二早过，迟日江山丽。",
            "灵台一点不揩磨，春风花草香。",
            "贪生逐日区区去，泥融飞燕子。",
            "唤不回头争奈何，沙暖睡鸳鸯。"
        ]
    },
    {
        "id": 175782,
        "title": "偈颂三十四首  其一四",
        "author": "释如净",
        "paragraphs": [
            "云开山岳露，雨过色新鲜。",
            "翟昙不出世，败阙未生前。",
            "天上天下，贼是小人。",
            "三拜起来浇恶水，谩将掩彩当慇懃。"
        ]
    },
    {
        "id": 175783,
        "title": "偈颂三十四首  其一五",
        "author": "释如净",
        "paragraphs": [
            "一叶落，空索索。",
            "天下秋，干剥剥。",
            "霹雳一声，滂沱大霔，笑看乌藤倒上树。"
        ]
    },
    {
        "id": 175784,
        "title": "偈颂三十四首  其一六",
        "author": "释如净",
        "paragraphs": [
            "六年落草野狐精，跳出浑身是葛藤。",
            "打失眼睛无觅处，诳人刚道悟明星。"
        ]
    },
    {
        "id": 175785,
        "title": "偈颂三十四首  其一七",
        "author": "释如净",
        "paragraphs": [
            "今朝正月初一，一举上上大吉。",
            "吉无不利，春风和气。",
            "散入花梢百草头，尘尘刹刹转风流。"
        ]
    },
    {
        "id": 175786,
        "title": "偈颂三十四首  其一八",
        "author": "释如净",
        "paragraphs": [
            "髑髅前，脑盖后，一点洞明光影里走。",
            "咄，然灯古佛转誵讹。"
        ]
    },
    {
        "id": 175787,
        "title": "偈颂三十四首  其一九",
        "author": "释如净",
        "paragraphs": [
            "无面目汉，面目全该。",
            "日烘杨柳眼，烟抹杏花腮。",
            "黄鶑啼不尽，特地下枝来。"
        ]
    },
    {
        "id": 175788,
        "title": "偈颂三十四首  其二○",
        "author": "释如净",
        "paragraphs": [
            "瞿昙夜半翻筋斗，万像平沈大地空。",
            "赢得波旬拍手笑，灯笼露柱暗搥胸。"
        ]
    },
    {
        "id": 175789,
        "title": "偈颂三十四首  其二一",
        "author": "释如净",
        "paragraphs": [
            "龙生龙，凤生凤，指天指地独称尊，老鼠养儿巡屋栋。",
            "共将恶水蓦头浇，万两黄金也合消。"
        ]
    },
    {
        "id": 175790,
        "title": "偈颂三十四首  其二二",
        "author": "释如净",
        "paragraphs": [
            "白圭无玷，顽石点头。",
            "转关一拶，佛祖仇雠。",
            "咦，咬猪狗汉转风流。"
        ]
    },
    {
        "id": 175791,
        "title": "偈颂三十四首  其二三",
        "author": "释如净",
        "paragraphs": [
            "云散秋空，即心见月。",
            "家家门前照明月，处处行人共明月。",
            "骑鲸捉月，撑船载月。",
            "忽然月落夜沈沈，笑杀胡僧齿门缺。"
        ]
    },
    {
        "id": 175792,
        "title": "偈颂三十四首  其二四",
        "author": "释如净",
        "paragraphs": [
            "当堂不露，主人翁元是旧时。",
            "借影全彰，第一座屈烦今日。",
            "雪夜金乌历堂，炎天玉兔转怀。",
            "妙叶儿孙，全该祖父。",
            "木人执板云中拍，石女含笙水底吸。"
        ]
    },
    {
        "id": 175793,
        "title": "偈颂三十四首  其二五",
        "author": "释如净",
        "paragraphs": [
            "清凉大火聚，炎炎没回互。",
            "衲僧赤骨律，通身是剑树。",
            "在里许相挨厮拶，在里许放行把住。",
            "放行把住逞风流，总是冤家笑点头。"
        ]
    },
    {
        "id": 175794,
        "title": "偈颂三十四首  其二六",
        "author": "释如净",
        "paragraphs": [
            "昨日一线短，今朝一线长。",
            "针眼里过，尺寸上量。",
            "短长蓦劄断，巧绣出鸳鸯。"
        ]
    },
    {
        "id": 175795,
        "title": "偈颂三十四首  其二七",
        "author": "释如净",
        "paragraphs": [
            "天地一指，万物一马。",
            "二由一有，一亦放下。",
            "然后向者里拈起，谓之衲僧火柴头。",
            "大海波心轻𢫫动，须弥顶上汗通流。",
            "今朝以此开炉，无宾主话勘破赵州。",
            "拟归暖处，箭过髑髅。"
        ]
    },
    {
        "id": 175796,
        "title": "偈颂三十四首  其二八",
        "author": "释如净",
        "paragraphs": [
            "瞿昙打失眼睛时，雪里梅花只一枝。",
            "而今到处成荆棘，却笑春风缭乱吹。",
            "诸方说禅，清凉念诗。",
            "烧香点烛拜泥团，脑后辽天鹞子飞。"
        ]
    },
    {
        "id": 175797,
        "title": "偈颂三十四首  其二九",
        "author": "释如净",
        "paragraphs": [
            "一滴不息，两滴三滴。",
            "滴滴沥沥，连朝至夕。",
            "变作滂沱勿奈何，山河大地衮风波。",
            "总不出衲僧喷嚏一激，直得云开日出。",
            "朗朗晴空吞八极，若还依旧水漉漉，浑家飘堕罗刹国。",
            "稽首释迦，南无弥勒。",
            "能救世间苦，观音妙智力。"
        ]
    },
    {
        "id": 175798,
        "title": "偈颂三十四首  其三○",
        "author": "释如净",
        "paragraphs": [
            "大地平沈，侧布黄金。",
            "虚空透阔，高架栴檀。",
            "依稀马廐，仿佛牛栏。",
            "鹘眼鹰睛不许看。"
        ]
    },
    {
        "id": 175799,
        "title": "偈颂三十四首  其三一",
        "author": "释如净",
        "paragraphs": [
            "活刬群牛脑后毛，风吹日炙转腥臊。",
            "不堪狼藉薰天地，罪恶重将业火烧。",
            "切忌死灰寻舍利，臭烟蓬㶿燄头高。"
        ]
    },
    {
        "id": 175800,
        "title": "偈颂三十四首  其三二",
        "author": "释如净",
        "paragraphs": [
            "船无底，米无粒，积岳堆山，洪波直入。",
            "恁么归来得自由，清凉门下尽点头。"
        ]
    },
    {
        "id": 175801,
        "title": "偈颂三十四首  其三三",
        "author": "释如净",
        "paragraphs": [
            "金刚宝剑入红炉，煅出杨岐三脚馿。",
            "到处沙场鏖死战，髑髅交衮血糢糊。"
        ]
    },
    {
        "id": 175802,
        "title": "偈颂三十四首  其三四",
        "author": "释如净",
        "paragraphs": [
            "糁径杨花铺白毡，点池荷叶叠青钱。",
            "两彩一赛，其或未然。",
            "竹根稚子无人见，沙上凫雏傍母眠。"
        ]
    },
    {
        "id": 175803,
        "title": "偈颂三十四首  其三五",
        "author": "释如净",
        "paragraphs": [
            "秋风凉，岩桂香。",
            "未归客，思故乡。",
            "吾无隠乎尔，捉贼须捉赃，舞蝶游蜂过短墙。"
        ]
    },
    {
        "id": 175804,
        "title": "偈颂十二首  其一",
        "author": "释如净",
        "paragraphs": [
            "不曾动步上天台，金锁玄关尽豁开。",
            "坐断鞔峰第一句，万机俱透起风雷。"
        ]
    },
    {
        "id": 175805,
        "title": "偈颂十二首  其二",
        "author": "释如净",
        "paragraphs": [
            "饥来吃饭，困来打眠。",
            "炉鞴亘天，倒退三千。"
        ]
    },
    {
        "id": 175806,
        "title": "偈颂十二首  其三",
        "author": "释如净",
        "paragraphs": [
            "平沈大地，高出虚空。",
            "机先坐断，游戏神通。",
            "须弥灯王立下风。"
        ]
    },
    {
        "id": 175807,
        "title": "偈颂十二首  其四",
        "author": "释如净",
        "paragraphs": [
            "打破黑漆桶，十方空豁豁。",
            "爆雷一喝变通，掣电千机顿发。",
            "便可以东行撑架门庭，西班怒骂佛祖。",
            "收放绝来由，纵横透今古。"
        ]
    },
    {
        "id": 175808,
        "title": "偈颂十二首  其五",
        "author": "释如净",
        "paragraphs": [
            "韩信造浮桥，李广入布袋。",
            "一箭透双关，乾坤无罣碍。"
        ]
    },
    {
        "id": 175809,
        "title": "偈颂十二首  其六",
        "author": "释如净",
        "paragraphs": [
            "晷运推移，日南长至。",
            "眼睛里放光，鼻孔里出气。",
            "饱饭快活屙一堆，超过瞿昙亲授记。"
        ]
    },
    {
        "id": 175810,
        "title": "偈颂十二首  其七",
        "author": "释如净",
        "paragraphs": [
            "斩鲸龙头角，截虎豹爪牙。",
            "烂泥团受用不尽，踏著刺方见作家。",
            "谁在画楼沽酒处，相邀来吃赵州茶。"
        ]
    },
    {
        "id": 175811,
        "title": "偈颂十二首  其八",
        "author": "释如净",
        "paragraphs": [
            "今朝九月初一，打板普请坐禅。",
            "第一切忌瞎睡，直下猛烈为先。",
            "忽然爆破漆桶，豁如云散秋天。",
            "劈脊棒，迸胸拳，昼夜方才不可眠。",
            "虚空消殒更消殒，透过威音未朕前。",
            "咦，栗棘金圈恣交衮，凯歌高贺彻风颠。"
        ]
    },
    {
        "id": 175812,
        "title": "偈颂十二首  其九",
        "author": "释如净",
        "paragraphs": [
            "夜半乌鸡抱鹄卵，天明生出个老鹳。",
            "毛长觜短鹭鹚形，飞起一天星斗乱。",
            "一拳拳倒黄鹤楼，一踢踢翻鹦鹉洲。",
            "咄，篱边燕雀空啾啾。"
        ]
    },
    {
        "id": 175813,
        "title": "偈颂十二首  其一○",
        "author": "释如净",
        "paragraphs": [
            "元正启祚，万物咸新。",
            "伏惟大众，梅开早春。"
        ]
    },
    {
        "id": 175814,
        "title": "偈颂十二首  其一一",
        "author": "释如净",
        "paragraphs": [
            "半年吃饭坐鞔峰，锁断烟云千万重。",
            "忽地一声轰霹雳，帝乡春色杏花红。"
        ]
    },
    {
        "id": 175815,
        "title": "偈颂三十八首  其一",
        "author": "释如净",
        "paragraphs": [
            "净慈门下，牛栏马厩。",
            "一拶透关，豁开宇宙。",
            "咦，切忌追风捕影。"
        ]
    },
    {
        "id": 175816,
        "title": "偈颂三十八首  其二",
        "author": "释如净",
        "paragraphs": [
            "黄金殿上一转语，烜爀红轮照万方。",
            "草木丛林成正觉，砖头瓦砾放毫光。"
        ]
    },
    {
        "id": 175817,
        "title": "偈颂三十八首  其三",
        "author": "释如净",
        "paragraphs": [
            "截断千差，单提一著。",
            "那边放下龟毛，者里拈起兔角。",
            "咦，敲开欢喜妙楼阁，瑞霭祥云充碧落。",
            "转入梅花烂熳看，春风撼动玉栏干。",
            "人天普会，佛祖透关。",
            "发大机，显大用，铁锤混队骨毛寒。",
            "四海五湖皇化里，太平无象有来端。"
        ]
    },
    {
        "id": 175818,
        "title": "偈颂三十八首  其四",
        "author": "释如净",
        "paragraphs": [
            "一言相契，万古不移。",
            "柳眼发新条，梅花满旧枝。"
        ]
    },
    {
        "id": 175819,
        "title": "偈颂三十八首  其五",
        "author": "释如净",
        "paragraphs": [
            "今朝二月初一，拂子眼睛凸出。",
            "明似镜，黑如漆。",
            "蓦然𨁝跳，吞却乾坤一色。",
            "衲僧门下，犹是撞墙撞壁。"
        ]
    },
    {
        "id": 175820,
        "title": "偈颂三十八首  其六",
        "author": "释如净",
        "paragraphs": [
            "霖霪大雨，豁远大晴。",
            "虾蟆啼，蚯蚓鸣，古佛不曾过去，发挥金刚眼睛。",
            "咄，葛藤葛藤。"
        ]
    },
    {
        "id": 175821,
        "title": "偈颂三十八首  其七",
        "author": "释如净",
        "paragraphs": [
            "不曾生，不曾死，洞里桃花红照水。",
            "可怜开眼被渠瞒，人间天上风波起。"
        ]
    },
    {
        "id": 175822,
        "title": "偈颂三十八首  其八",
        "author": "释如净",
        "paragraphs": [
            "簷声不断前旬雨，电影还连后夜雷。",
            "麦怕水侵秧怕冷，蚕桑犹要暖来催。",
            "众生没在苦，苍天良可哀。",
            "咄，杲日当空慧眼开。"
        ]
    },
    {
        "id": 175823,
        "title": "偈颂三十八首  其九",
        "author": "释如净",
        "paragraphs": [
            "无忧树下浴婴孩，清晓蔷薇带露开。",
            "转过衲僧相见处，后槽馿马出胞胎。"
        ]
    },
    {
        "id": 175824,
        "title": "偈颂三十八首  其一○",
        "author": "释如净",
        "paragraphs": [
            "结夏已过了，解夏犹未来。",
            "中间一句子，莲花照水开。",
            "因甚落草止啼，元只为婴孩。"
        ]
    },
    {
        "id": 175825,
        "title": "偈颂三十八首  其一一",
        "author": "释如净",
        "paragraphs": [
            "四月十五日结夏，老鼠入饭瓮。",
            "七月十五日解夏，乌龟上竹竿。",
            "诸方恁么，净慈不然。",
            "翻身透出竿头路，开眼掀翻瓮里天。",
            "咄，两段不同休寐语，机先鹞子隔馿年。"
        ]
    },
    {
        "id": 175826,
        "title": "偈颂三十八首  其一二",
        "author": "释如净",
        "paragraphs": [
            "云漫漫，雨漫漫。",
            "中秋当此夜，漫漫黑漫漫。",
            "个般真境界，赢得倚栏干。"
        ]
    },
    {
        "id": 175827,
        "title": "偈颂三十八首  其一三",
        "author": "释如净",
        "paragraphs": [
            "风飒飒，雨霖霖。",
            "圣人不曾灭度，演出清净妙音。",
            "若将耳听终难会，一句机先透古今。"
        ]
    },
    {
        "id": 175828,
        "title": "偈颂三十八首  其一四",
        "author": "释如净",
        "paragraphs": [
            "至人垂化无生死，示现阎浮有去来。",
            "刹刹尘尘成正觉，黄金宝殿玉楼台。"
        ]
    },
    {
        "id": 175829,
        "title": "偈颂三十八首  其一五",
        "author": "释如净",
        "paragraphs": [
            "把钓归来得锦鳞，充天塞地笑忻忻。",
            "虽然也只寻常事，历尽风波验尽人。"
        ]
    },
    {
        "id": 175830,
        "title": "偈颂三十八首  其一六",
        "author": "释如净",
        "paragraphs": [
            "清净法身卢舍那，衲僧队里干罗卜。",
            "逐日呼来打一槌，万像森罗转辘辘。",
            "知恩以此报深恩，大家赢得噇斋粥。"
        ]
    },
    {
        "id": 175831,
        "title": "偈颂三十八首  其一七",
        "author": "释如净",
        "paragraphs": [
            "寿皇顶𩕳老冤魔，痛念先师旧草窠。",
            "聊借蒲团供打坐，大家拍手唱山歌。"
        ]
    },
    {
        "id": 175832,
        "title": "偈颂三十八首  其一八",
        "author": "释如净",
        "paragraphs": [
            "独瞎顶门眼，大人具大见。",
            "掀翻瓮里天，大智具大机。",
            "以大入小，万化普施。",
            "鶑迁乔木调新舌，梅吐清香发旧枝。"
        ]
    },
    {
        "id": 175833,
        "title": "偈颂三十八首  其一九",
        "author": "释如净",
        "paragraphs": [
            "涅槃堂里死功夫，风衮葫芦水上浮。",
            "恁么点开参学眼，释迦弥勒是他奴。"
        ]
    },
    {
        "id": 175834,
        "title": "偈颂三十八首  其二○",
        "author": "释如净",
        "paragraphs": [
            "雨打虚空干剥剥，日明大地黑漫漫。",
            "个中开得金刚眼，生死何尝有异端。",
            "须弥山，大海水，衲僧顶上波涛起。"
        ]
    },
    {
        "id": 175835,
        "title": "偈颂三十八首  其二一",
        "author": "释如净",
        "paragraphs": [
            "天得一以清，元正启祚。",
            "地得一以宁，万物咸新。",
            "且道衲僧得一合作么生，太平歌有道，和气笑迎春。"
        ]
    },
    {
        "id": 175836,
        "title": "偈颂三十八首  其二二",
        "author": "释如净",
        "paragraphs": [
            "灯点点，月团团，游人歌皷閙中看。",
            "咫尺凤楼开雉扇，玉皇仙仗紫云端。"
        ]
    },
    {
        "id": 175837,
        "title": "偈颂三十八首  其二三",
        "author": "释如净",
        "paragraphs": [
            "天苍苍，地皇皇。",
            "锺馗元是鬼，赤口并消亡。",
            "衲僧八面无门户，今古寥寥白昼长。"
        ]
    },
    {
        "id": 175838,
        "title": "偈颂三十八首  其二四",
        "author": "释如净",
        "paragraphs": [
            "解却禅和布袋头，虚空豁达逞风流。",
            "去亦得，住亦得，大用现前无轨则。"
        ]
    },
    {
        "id": 175839,
        "title": "偈颂三十八首  其二五",
        "author": "释如净",
        "paragraphs": [
            "大海汪洋，须弥突兀。",
            "现在说法不思议，稽首光明最奇特。"
        ]
    },
    {
        "id": 175840,
        "title": "偈颂三十八首  其二六",
        "author": "释如净",
        "paragraphs": [
            "十五日已前，湖光潋滟晴方好。",
            "十五日已后，山色空蒙雨益奇。",
            "正当十五日，若把西湖比西子，淡粧浓抹总相宜。",
            "中秋月似鸾台镜，赢得多才一首诗。"
        ]
    },
    {
        "id": 175841,
        "title": "偈颂三十八首  其二七",
        "author": "释如净",
        "paragraphs": [
            "连雨初晴九月一，日头依旧东边出。",
            "照见五蕴皆空，衲僧参学事毕。",
            "一尺水，一丈波，谢郎船上唱山歌。"
        ]
    },
    {
        "id": 175842,
        "title": "偈颂三十八首  其二八",
        "author": "释如净",
        "paragraphs": [
            "坐断老卢顶𩕳，拈起无柄木杓。",
            "忽然舀出铜汁铁丸，忽然舀出醍醐酥酪。",
            "佛祖大机难测度，犹是家常茶饭。"
        ]
    },
    {
        "id": 175843,
        "title": "偈颂三十八首  其二九",
        "author": "释如净",
        "paragraphs": [
            "杀人刀，活人剑，转磨转精，累试累验。",
            "乃上古之风规，亦今时之枢要。",
            "净慈门下实相当，倚天照雪寒光耀。"
        ]
    },
    {
        "id": 175844,
        "title": "偈颂三十八首  其三○",
        "author": "释如净",
        "paragraphs": [
            "烟蒙蒙，雨蒙蒙，芍药花开湿嫩红。",
            "我今灌沐诸如来，人间天上起清风。"
        ]
    },
    {
        "id": 175845,
        "title": "偈颂三十八首  其三一",
        "author": "释如净",
        "paragraphs": [
            "钟楼上念赞，床脚下种菜。",
            "不会不自在，会得是障碍。",
            "白狗吃生姜，胡人夜渡关。",
            "若不得流水，还应过别山。"
        ]
    },
    {
        "id": 175846,
        "title": "偈颂三十八首  其三二",
        "author": "释如净",
        "paragraphs": [
            "人从平江来，却得福州信。",
            "寒食拜新年，虚空突出柄。",
            "咦，打破虚空笑不休，大家彻底验聱头。"
        ]
    },
    {
        "id": 175847,
        "title": "偈颂三十八首  其三三",
        "author": "释如净",
        "paragraphs": [
            "掩室摩竭国，老胡豁开顶门。",
            "杜口毗耶城，净名败缺话柄。",
            "提上古两端公案，发今朝一段威光。"
        ]
    },
    {
        "id": 175848,
        "title": "偈颂三十八首  其三四",
        "author": "释如净",
        "paragraphs": [
            "竿木随身，逢场作戏。",
            "释迦老子毒花开，达磨大师王小二。",
            "吹笛打皷，搀行夺市，万像森罗笑点头。"
        ]
    },
    {
        "id": 175849,
        "title": "偈颂三十八首  其三五",
        "author": "释如净",
        "paragraphs": [
            "元正启祚，鼻孔发露。",
            "万物咸新，笑面迎春。",
            "净慈门下转风流，饭满钵盂茶满瓯。"
        ]
    },
    {
        "id": 175850,
        "title": "偈颂三十八首  其三六",
        "author": "释如净",
        "paragraphs": [
            "春雨洗春雪，雪消湖上山。",
            "雨晴相对看，突兀髑髅寒。"
        ]
    },
    {
        "id": 175851,
        "title": "偈颂三十八首  其三七",
        "author": "释如净",
        "paragraphs": [
            "一番雨，一番风，风雨湖山图画中。",
            "风摇水色瑠璃滑，雨泼山光翡翠浓。",
            "咄，杜鹃啼血滴花红。"
        ]
    },
    {
        "id": 175852,
        "title": "偈颂三十八首  其三八",
        "author": "释如净",
        "paragraphs": [
            "铁酸豏，金刚剑，吞了斩了，以活为验。",
            "作家恁么共提持，超过佛祖增光焰。"
        ]
    },
    {
        "id": 175853,
        "title": "偈颂十首  其一",
        "author": "释如净",
        "paragraphs": [
            "回避无门，此门大开。",
            "家私都脱尽，平白起风雷。"
        ]
    },
    {
        "id": 175854,
        "title": "偈颂十首  其二",
        "author": "释如净",
        "paragraphs": [
            "黄金妙相，著衣吃饭。",
            "因我礼你，早眠晏起。",
            "咦，谈玄说妙太无端，切忌拈花自热瞒。"
        ]
    },
    {
        "id": 175855,
        "title": "偈颂十首  其三",
        "author": "释如净",
        "paragraphs": [
            "舞衫歌扇，花皷拍板。",
            "总是者个戏棚，卖弄许多伎俩。",
            "咦，任他千圣出头来，立在下风高著眼。",
            "建法幢，立宗旨，明明佛敕曹溪是。"
        ]
    },
    {
        "id": 175856,
        "title": "偈颂十首  其四",
        "author": "释如净",
        "paragraphs": [
            "西来祖意庭前柏，鼻孔寥寥对眼睛。",
            "落地枯枝才𨁝跳，松萝亮鬲笑掀腾。"
        ]
    },
    {
        "id": 175857,
        "title": "偈颂十首  其五",
        "author": "释如净",
        "paragraphs": [
            "深山岩崖问，石头大小答。",
            "崖崩石迸裂，虚空閙聒聒。"
        ]
    },
    {
        "id": 175858,
        "title": "偈颂十首  其六",
        "author": "释如净",
        "paragraphs": [
            "一言相契即住，笑面花开玉树。",
            "诸方恁么点头，瑞岩刬地恶辣。",
            "咦，拳头无私绝后看，瞿昙顶上活鱍鱍。"
        ]
    },
    {
        "id": 175859,
        "title": "偈颂十首  其七",
        "author": "释如净",
        "paragraphs": [
            "十二峰前上戏棚，那咤赤脱点天强。",
            "屈烦皷笛低头舞，弄丑真堪笑一场。"
        ]
    },
    {
        "id": 175860,
        "title": "偈颂十首  其八",
        "author": "释如净",
        "paragraphs": [
            "秋风清，秋月明，大地山河露眼睛。",
            "瑞岩点瞎重相见，棒喝交驰验衲僧。"
        ]
    },
    {
        "id": 175861,
        "title": "偈颂十首  其九",
        "author": "释如净",
        "paragraphs": [
            "今朝日南长至，黑豆生芽。",
            "大众恭惟懽庆，铁树开花。",
            "如何结果，龙驰虎骤，撒土抛沙。"
        ]
    },
    {
        "id": 175862,
        "title": "偈颂十首  其一○",
        "author": "释如净",
        "paragraphs": [
            "瑞岩一只破木靴，几个搀来尽要拕。",
            "唯有老僧能踢脱，出门赤脚笑呵呵。"
        ]
    },
    {
        "id": 175863,
        "title": "偈颂十八首  其一",
        "author": "释如净",
        "paragraphs": [
            "净慈屋里门，净慈屋里开。",
            "昔日净慈曾此去，净慈从此又还来。",
            "咦，净慈关棙衮风雷。"
        ]
    },
    {
        "id": 175864,
        "title": "偈颂十八首  其二",
        "author": "释如净",
        "paragraphs": [
            "大开此殿，亲面一见。",
            "眼里抽钉，脑后拔箭，本来无象通机变。"
        ]
    },
    {
        "id": 175865,
        "title": "偈颂十八首  其三",
        "author": "释如净",
        "paragraphs": [
            "坐断维摩方丈，发露阎罗地狱。",
            "千古万古黑漫漫，剑树刀山转辘辘。"
        ]
    },
    {
        "id": 175866,
        "title": "偈颂十八首  其四",
        "author": "释如净",
        "paragraphs": [
            "当天一句，万机显露。",
            "衲僧顶戴奉行，鼻孔机先证据。"
        ]
    },
    {
        "id": 175867,
        "title": "偈颂十八首  其五",
        "author": "释如净",
        "paragraphs": [
            "净慈法座，木头一棚。",
            "横撑竖撑，黑漆光生。"
        ]
    },
    {
        "id": 175868,
        "title": "偈颂十八首  其六",
        "author": "释如净",
        "paragraphs": [
            "漫天大水云翻墨，卷地狂风浪衮山。",
            "掣断丝纶归喝彩，鲸鳌只在此山间。",
            "操舟又入洪波里，愁杀渔翁两鬓斑。"
        ]
    },
    {
        "id": 175869,
        "title": "偈颂十八首  其七",
        "author": "释如净",
        "paragraphs": [
            "打杀然灯佛，堕落黑暗狱。",
            "永劫无出期，衲僧歌一曲。",
            "满天星斗辉华屋。"
        ]
    },
    {
        "id": 175870,
        "title": "偈颂十八首  其八",
        "author": "释如净",
        "paragraphs": [
            "杨柳粧腰带，梅花络臂鞲。",
            "黄鶑偷眼觑，舞得最风流。",
            "净慈门下萝卜头。"
        ]
    },
    {
        "id": 175871,
        "title": "偈颂十八首  其九",
        "author": "释如净",
        "paragraphs": [
            "者个是百尺竿头，进一步则有象，退一步则无踪。",
            "进退全机变，从衡振祖风。",
            "都在南山掌握中。"
        ]
    },
    {
        "id": 175872,
        "title": "偈颂十八首  其一○",
        "author": "释如净",
        "paragraphs": [
            "今朝五月正清和，榴花诗句入禅那。",
            "浓绿万枝红一点，动人春色不须多。"
        ]
    },
    {
        "id": 175873,
        "title": "偈颂十八首  其一一",
        "author": "释如净",
        "paragraphs": [
            "莫谤瞿昙今日生，插天山岳势峥嵘。",
            "一番雨洗添狼藉，万古风烟恨不平。"
        ]
    },
    {
        "id": 175874,
        "title": "偈颂十八首  其一二",
        "author": "释如净",
        "paragraphs": [
            "万派朝宗一派收，扬清激浊几经秋。",
            "忽然到底都干却，露柱灯笼笑不休。"
        ]
    },
    {
        "id": 175875,
        "title": "偈颂十八首  其一三",
        "author": "释如净",
        "paragraphs": [
            "古佛不曾过去，现在法如是。",
            "一声婆餠焦，啼在竹林里。"
        ]
    },
    {
        "id": 175876,
        "title": "偈颂十八首  其一四",
        "author": "释如净",
        "paragraphs": [
            "惆怅杜鹃鸟，哀哀昼夜啼。",
            "落花飞絮怨流水，芳草懊恨迷东西。",
            "呜呼，春光浩荡可吊而不可送，醉倒愁人烂似泥。",
            "若匪丹山凤，徒劳语楚鸡。"
        ]
    },
    {
        "id": 175877,
        "title": "偈颂十八首  其一五",
        "author": "释如净",
        "paragraphs": [
            "六月连三伏，人间似焰炉。",
            "依稀寒水玉，仿佛冷秋菰。",
            "修竹芭蕉入画图。"
        ]
    },
    {
        "id": 175878,
        "title": "偈颂十八首  其一六",
        "author": "释如净",
        "paragraphs": [
            "上大人，丘乙己，西湖南山图画里。",
            "孔门弟子无人识，空有三千七十士。",
            "忽然一阵秋风吹，吹作秋云送流水。"
        ]
    },
    {
        "id": 175879,
        "title": "偈颂十八首  其一七",
        "author": "释如净",
        "paragraphs": [
            "衲僧拄杖子，漫漫黑似烟。",
            "西湖九个月，可恶亦堪怜。",
            "忽然飞过鄞江去，搅动沧溟浪拍天。"
        ]
    },
    {
        "id": 175880,
        "title": "偈颂二十五首  其一",
        "author": "释如净",
        "paragraphs": [
            "天童大解脱门豁开。",
            "衲僧自已透，乾坤无表里。",
            "万古清风八面来，前楼后阁玲珑起。"
        ]
    },
    {
        "id": 175881,
        "title": "偈颂二十五首  其二",
        "author": "释如净",
        "paragraphs": [
            "黄金妙相，馿腮马觜。",
            "咦，贼是小人，智过君子。"
        ]
    },
    {
        "id": 175882,
        "title": "偈颂二十五首  其三",
        "author": "释如净",
        "paragraphs": [
            "横一丈，竖一丈。",
            "文殊维摩，隔壁抓痒。",
            "尽大地人，不钓自上。"
        ]
    },
    {
        "id": 175883,
        "title": "偈颂二十五首  其四",
        "author": "释如净",
        "paragraphs": [
            "炉炭为床，镬汤为座。",
            "口吐黑烟，弥天罪过。"
        ]
    },
    {
        "id": 175884,
        "title": "偈颂二十五首  其五",
        "author": "释如净",
        "paragraphs": [
            "有问有答，屎尿狼藉。",
            "无问无答，雷霆霹雳。"
        ]
    },
    {
        "id": 175885,
        "title": "偈颂二十五首  其六",
        "author": "释如净",
        "paragraphs": [
            "外不放入，内不放出。",
            "痛下一槌，万事了毕。",
            "太白峰前令斩新，内外纪纲俱委悉。"
        ]
    },
    {
        "id": 175886,
        "title": "偈颂二十五首  其七",
        "author": "释如净",
        "paragraphs": [
            "冤有头，债有主。",
            "一剑当锋，豁开门户。",
            "拽队成群恁么来，放火杀人相合聚。",
            "老胡顶𩕳跨龙虎。"
        ]
    },
    {
        "id": 175887,
        "title": "偈颂二十五首  其八",
        "author": "释如净",
        "paragraphs": [
            "心念分飞，如何措手。",
            "赵州狗子佛性无，只个无字铁扫帚。",
            "扫处纷飞多，纷飞多处扫。",
            "转扫转多，扫不得处拚命扫。",
            "昼夜竖起脊梁，勇猛切莫放倒。",
            "忽然扫破太虚空，万别千差尽豁通。"
        ]
    },
    {
        "id": 175888,
        "title": "偈颂二十五首  其九",
        "author": "释如净",
        "paragraphs": [
            "只个柴头煨火种，诸方聿起竞开炉。",
            "天童直截超宗处，炉与柴头尽底无。",
            "恁么却有煖气，正好猛做工夫。",
            "蓦忽雷霆轰烈焰，从教深夜雪糢糊。"
        ]
    },
    {
        "id": 175889,
        "title": "偈颂二十五首  其一○",
        "author": "释如净",
        "paragraphs": [
            "开无间地狱，现阎罗大王。",
            "聚夜叉一部，列牛头两行。",
            "与其进者剑树上猛火进用，与其退者刀山里寒冰退藏。",
            "尀耐饭饱弄筯，判断屎急尿床。",
            "花柳春风入戏场。"
        ]
    },
    {
        "id": 175890,
        "title": "偈颂二十五首  其一一",
        "author": "释如净",
        "paragraphs": [
            "天童铁臭老拳头，打杀江湖水牯牛。",
            "夜深忽然生个卵，天明推出大日头。",
            "晒㫰诸人烝湿处，免教行步滑如油。"
        ]
    },
    {
        "id": 175891,
        "title": "偈颂二十五首  其一二",
        "author": "释如净",
        "paragraphs": [
            "灵云见处桃花开，天童见处桃花落。",
            "桃花开，春风催。",
            "桃花落，春风恶。",
            "春风恶，桃花跃浪生头角。"
        ]
    },
    {
        "id": 175892,
        "title": "偈颂二十五首  其一三",
        "author": "释如净",
        "paragraphs": [
            "结却衲僧布袋头，天童拈来作气毬。",
            "脚尖趯出佛无数，付与丛林作马牛。"
        ]
    },
    {
        "id": 175893,
        "title": "偈颂二十五首  其一四",
        "author": "释如净",
        "paragraphs": [
            "铁酸豏，金刚圈。",
            "塞断咽喉，拽脱鼻孔。",
            "天童立地有分，衲僧乞命无门，堪与瞿昙作子孙。"
        ]
    },
    {
        "id": 175894,
        "title": "偈颂二十五首  其一五",
        "author": "释如净",
        "paragraphs": [
            "推倒多年老鼠窠，扫空平地笑呵呵。",
            "从空架起生头角，盖覆馿牛不厌多。",
            "今朝成就大缘，千古发挥大事。",
            "斫额任他门外客，到家还我个中人。"
        ]
    },
    {
        "id": 175895,
        "title": "偈颂二十五首  其一六",
        "author": "释如净",
        "paragraphs": [
            "窦八布衫穿，大家出只手。",
            "横须弥为槩，量大海为斗。",
            "生杀在前，收放在后，归功塞破虚空口。",
            "天童不敢相辜，甘作啼鸡吠狗。"
        ]
    },
    {
        "id": 175896,
        "title": "偈颂二十五首  其一七",
        "author": "释如净",
        "paragraphs": [
            "金刚王宝剑在匣，有望风不犯之威。",
            "天童喝下飞出，变作无孔铁锤。",
            "辊入荒田乱草，任教日炙风吹。",
            "拈匙把筯知多少，不是知音不易知。"
        ]
    },
    {
        "id": 175897,
        "title": "偈颂二十五首  其一八",
        "author": "释如净",
        "paragraphs": [
            "去那边去，来者里来，中间绝壑断崖。",
            "依稀金磴阔，仿佛彩虹弯，人从桥上过。",
            "松萝影里开天巧，汗黑光中入画看。"
        ]
    },
    {
        "id": 175898,
        "title": "偈颂二十五首  其一九",
        "author": "释如净",
        "paragraphs": [
            "眼见黄叶落，耳闻孤雁鸣。",
            "咦，溪上秋光分外清。"
        ]
    },
    {
        "id": 175899,
        "title": "偈颂二十五首  其二○",
        "author": "释如净",
        "paragraphs": [
            "八月十八钱塘潮，浙翁声价泼天高。",
            "尽教四海弄潮手，彻底穷渊辊一遭。",
            "重拣择，不辞劳，要透龙门继凤毛。",
            "忽然收卷还源去，万古曹溪风怒号。"
        ]
    },
    {
        "id": 175900,
        "title": "偈颂二十五首  其二一",
        "author": "释如净",
        "paragraphs": [
            "天童仲冬第一句，槎槎牙牙老梅树。",
            "忽开花，一花两花三四五花无数花。",
            "清不可夸，香不可夸。",
            "散作春容吹草木，衲僧个个顶门秃。",
            "蓦劄变怪，狂风暴雨交衮，大地雪漫漫。",
            "老梅树太无端，寒冻摩挲鼻孔酸。"
        ]
    },
    {
        "id": 175901,
        "title": "偈颂二十五首  其二二",
        "author": "释如净",
        "paragraphs": [
            "古今大雪满长安，天童卖却这心肝。",
            "无神通菩萨猛劈一椎，千手眼大悲捏怪多端。",
            "狮子教儿迷子诀，老婆心切不相瞒。"
        ]
    },
    {
        "id": 175902,
        "title": "偈颂二十五首  其二三",
        "author": "释如净",
        "paragraphs": [
            "霜风号肃杀，霜叶堕萧𩙫。",
            "唯有玲珑岩，崔嵬望转高。"
        ]
    },
    {
        "id": 175903,
        "title": "偈颂二十五首  其二四",
        "author": "释如净",
        "paragraphs": [
            "瞿昙腊月八，夜半走出山。",
            "贼路羊肠曲，偷心虎背斑。",
            "钝置人天者一番。"
        ]
    },
    {
        "id": 175904,
        "title": "偈颂二十五首  其二五",
        "author": "释如净",
        "paragraphs": [
            "进院得住便住，退院要行便行。",
            "个条乌拄杖，莫怪太生狞。"
        ]
    },
    {
        "id": 175905,
        "title": "偈颂九首  其一",
        "author": "释如净",
        "paragraphs": [
            "衲衣下事火烧山，腊月家贫彻骨寒。",
            "堪笑连延曾未息，眉毛焦赤面皮斑。"
        ]
    },
    {
        "id": 175906,
        "title": "偈颂九首  其二",
        "author": "释如净",
        "paragraphs": [
            "打破黑漆桶，十方空索索。",
            "不受灵山记，安居大圆觉。"
        ]
    },
    {
        "id": 175907,
        "title": "偈颂九首  其三",
        "author": "释如净",
        "paragraphs": [
            "十方聚会鱼游网，三月安居鸟入笼。",
            "生杀尽时蚕作茧，心空及第黑山中。"
        ]
    },
    {
        "id": 175908,
        "title": "偈颂九首  其四",
        "author": "释如净",
        "paragraphs": [
            "钻冰取火凭谁信，拚命工夫入死门。",
            "脱体一交翻得活，金刚正焰透乾坤。"
        ]
    },
    {
        "id": 175909,
        "title": "偈颂九首  其五",
        "author": "释如净",
        "paragraphs": [
            "五台山上云蒸饭，佛殿阶前狗尿天。",
            "刹竿头上煎𫗰子，三个胡孙夜簸钱。"
        ]
    },
    {
        "id": 175910,
        "title": "偈颂九首  其六",
        "author": "释如净",
        "paragraphs": [
            "西湖湖里水，南山山上云。",
            "天台拄杖子，相见笑忻忻。"
        ]
    },
    {
        "id": 175911,
        "title": "偈颂九首  其七",
        "author": "释如净",
        "paragraphs": [
            "平地起骨堆，虚空剜窟笼。",
            "蓦透两重关，拈却黑漆桶。"
        ]
    },
    {
        "id": 175912,
        "title": "偈颂九首  其八",
        "author": "释如净",
        "paragraphs": [
            "妙音观世音，具足神通力。",
            "十方诸国土，无刹不现身。"
        ]
    },
    {
        "id": 175913,
        "title": "偈颂九首  其九",
        "author": "释如净",
        "paragraphs": [
            "跳出净慈牛栏，撞入太白马厩。",
            "一团罪业黑漫漫，风吹日炙薰天臭。"
        ]
    },
    {
        "id": 175914,
        "title": "颂古八首  其一",
        "author": "释如净",
        "paragraphs": [
            "清贫三盏便轻酬，万里曹门出郑州。",
            "尽情斫却月中桂，恼乱春风卒未休。"
        ]
    },
    {
        "id": 175915,
        "title": "颂古八首  其二",
        "author": "释如净",
        "paragraphs": [
            "唤一声兮应一声，两个分明好弟兄。",
            "倒却门前刹竿著，芳草漫天荆棘生。"
        ]
    },
    {
        "id": 175916,
        "title": "颂古八首  其三",
        "author": "释如净",
        "paragraphs": [
            "钟声披起鬰多罗，妙用灵通变化多。",
            "贼是家亲须扫迹，太平无象始安和。"
        ]
    },
    {
        "id": 175917,
        "title": "颂古八首  其四",
        "author": "释如净",
        "paragraphs": [
            "万物朝元不较他，拈来直截辨誵讹。",
            "游春浪子风流甚，卖弄三文黑老婆。"
        ]
    },
    {
        "id": 175918,
        "title": "颂古八首  其五",
        "author": "释如净",
        "paragraphs": [
            "肘后蓦生闲络索，风前忽布閙叉撑。",
            "那咤八臂空惆怅，夜半三更白昼行。"
        ]
    },
    {
        "id": 175919,
        "title": "颂古八首  其六",
        "author": "释如净",
        "paragraphs": [
            "张来张打油，李来李打油。",
            "通身骨辘转，打得最风流。"
        ]
    },
    {
        "id": 175920,
        "title": "颂古八首  其七",
        "author": "释如净",
        "paragraphs": [
            "一个乌梅似本形，蜘蛛结网打蜻蜓。",
            "蜻蜓落了两片翼，堪笑乌梅咬铁钉。"
        ]
    },
    {
        "id": 175921,
        "title": "颂古八首  其八",
        "author": "释如净",
        "paragraphs": [
            "策起眉毛答问端，亲曾见佛不相瞒。",
            "至今应供四天下，春在梅梢带雪寒。"
        ]
    },
    {
        "id": 175922,
        "title": "观音赞  其一",
        "author": "释如净",
        "paragraphs": [
            "端坐圆通微妙相，众生眼里堆青嶂。",
            "晓来窗外听啼禽，春风不在花枝上。"
        ]
    },
    {
        "id": 175923,
        "title": "观音赞  其二",
        "author": "释如净",
        "paragraphs": [
            "头上宝冠牛戴角，脚下莲华马踏蹄。",
            "通身璎珞皮毛债，历劫风流辊水泥。"
        ]
    },
    {
        "id": 175924,
        "title": "观音赞  其三",
        "author": "释如净",
        "paragraphs": [
            "心尘脱落开岩洞，自性圆通俨绀容。",
            "天子敬，龙之恭，不以为喜安然中。",
            "咦，更荐海涛翻黑风。"
        ]
    },
    {
        "id": 175925,
        "title": "出山相赞  其一",
        "author": "释如净",
        "paragraphs": [
            "冻不死，饿不死，深山走出这面觜。",
            "咦，人间天上风波起。"
        ]
    },
    {
        "id": 175926,
        "title": "出山相赞  其二",
        "author": "释如净",
        "paragraphs": [
            "摩耶落赚屙出来，撞入草窠打一回。",
            "谁知有屈叫不得，殃害儿孙作罪魁。"
        ]
    },
    {
        "id": 175927,
        "title": "维摩赞",
        "author": "释如净",
        "paragraphs": [
            "大病现前，乾坤一默。",
            "老而不死，是谓之贼。",
            "贼贼，春风啼鸟花狼藉。"
        ]
    },
    {
        "id": 175928,
        "title": "达磨赞  其一",
        "author": "释如净",
        "paragraphs": [
            "豁然无圣，自作自败。",
            "面壁钉桩，犹敢捏怪。",
            "尀耐神光屙一堆，引他臭秽遭他坏。",
            "咦，葛藤荒草徧乾坤，年年賸欠春风债。"
        ]
    },
    {
        "id": 175929,
        "title": "达磨赞  其二",
        "author": "释如净",
        "paragraphs": [
            "金乌飞上玉阑干，黑漆昆仑背面看。",
            "毕竟者些传不得，落花流水太无端。"
        ]
    },
    {
        "id": 175930,
        "title": "达磨赞  其三",
        "author": "释如净",
        "paragraphs": [
            "脚下茎芦，到岸也未。",
            "直指人心，馿屁狗屁。",
            "咦，千古丛林遭钝置。"
        ]
    },
    {
        "id": 175931,
        "title": "听松风布袋赞  其一",
        "author": "释如净",
        "paragraphs": [
            "松风鸣，侧耳听，扪腹而笑，贼精贼精。",
            "咦，千古万古得人憎。"
        ]
    },
    {
        "id": 175932,
        "title": "听松风布袋赞  其二",
        "author": "释如净",
        "paragraphs": [
            "靠个布袋瞌睡，平地突出毒刺。",
            "有人一踼踼翻，天下脚跟出气。"
        ]
    },
    {
        "id": 175933,
        "title": "四睡图赞",
        "author": "释如净",
        "paragraphs": [
            "拾得寒山，老虎丰干。",
            "睡到馿年，也太无端。",
            "咦，蓦地起来开活眼，许多妖怪自相瞒。"
        ]
    },
    {
        "id": 175934,
        "title": "圆觉图赞",
        "author": "释如净",
        "paragraphs": [
            "一队猪狗汉，围绕业识幢。",
            "只管要说傍人罪过，不知败缺自己贼赃。",
            "咄，太平无象打一椎，惊破虚空闪电飞。"
        ]
    },
    {
        "id": 175935,
        "title": "善财赞",
        "author": "释如净",
        "paragraphs": [
            "捏住乾坤粉一团，大人刚被小人瞒。",
            "机先若具机先眼，走杀从教起衅端。"
        ]
    },
    {
        "id": 175936,
        "title": "普化赞",
        "author": "释如净",
        "paragraphs": [
            "者汉走从何处来，皷合临济白拈贼。",
            "铎声摇撼动风雷，至今大地俱狼藉。"
        ]
    },
    {
        "id": 175937,
        "title": "泉大道赞",
        "author": "释如净",
        "paragraphs": [
            "棒头挑起葫芦，手里伸出钵盂。",
            "噇酒噇肉破落户，天上人间大丈夫。"
        ]
    },
    {
        "id": 175938,
        "title": "端狮子赞",
        "author": "释如净",
        "paragraphs": [
            "咄哉捏怪老狐狸，披起金毛狮子皮。",
            "弄尽任从天外去，尾巴败露已多时。"
        ]
    },
    {
        "id": 175939,
        "title": "言法华赞",
        "author": "释如净",
        "paragraphs": [
            "脚下长拖破木履，口内不知道甚底。",
            "恼乱风光没奈何，南北东西无定止。"
        ]
    },
    {
        "id": 175940,
        "title": "南山律师赞",
        "author": "释如净",
        "paragraphs": [
            "优波离后身，韦将军捧足。",
            "布衣真童男，瓦钵天厨食。",
            "咦，历劫戒光秋月明，南山静照烟霜色。"
        ]
    },
    {
        "id": 175941,
        "title": "临济赞",
        "author": "释如净",
        "paragraphs": [
            "捏个空拳，吓杀天下。",
            "这般祖师，畜生馿马。"
        ]
    },
    {
        "id": 175942,
        "title": "济颠赞",
        "author": "释如净",
        "paragraphs": [
            "天台山里五百牛，跳出颠狂者一头。",
            "赛尽烟花瞒尽眼，尾巴狼藉转风流。"
        ]
    },
    {
        "id": 175943,
        "title": "无用顶相赞",
        "author": "释如净",
        "paragraphs": [
            "打杀宣州花木瓜，爆出越州翁木大。",
            "血滴滴风衮剑轮，黑漫漫弥天罪过。",
            "咦，描邈者个贼头，三千里外谁耐面热而汗迸流。"
        ]
    },
    {
        "id": 175944,
        "title": "自赞  其一",
        "author": "释如净",
        "paragraphs": [
            "乌龟壳空索索，打一钻响剥剥。",
            "也是张拳吓野狐，描邈出来增丑恶。",
            "虽然三十年后，只管有人卜度。"
        ]
    },
    {
        "id": 175945,
        "title": "自赞  其二",
        "author": "释如净",
        "paragraphs": [
            "突出娑婆世界，一枚真个村头。",
            "行脚都无用处，推倒只好做牛。",
            "钉双角，插条尾，绿杨芳草春风里。",
            "可杀有力会耕田，卖与阎王还饭钱。",
            "不然掣电几先吃，痛拳无明业识幢。",
            "竖起漫天黑，一句不相当。",
            "拳头飞霹雳，咦，老婆心切血滴滴。"
        ]
    },
    {
        "id": 175946,
        "title": "源山主求赞顶相",
        "author": "释如净",
        "paragraphs": [
            "个是净慈毛和尚，口言祸福有定当。",
            "逐日随缘去赴斋，是谓两脚功德藏。",
            "雕装千佛，布砌两廊。",
            "判断一切魍魉鬼，主管五百罗汉堂。",
            "至于修桥造路，与夫浴主街坊。",
            "闻一切善事如蝇见血，闻一切恶事似蟹落汤。",
            "有时随搂搜，若万回老子懽喜。",
            "有时放歇蹶，若布袋和尚颠狂。",
            "得一文钱不曾落地，合十爪掌常乃谢天。",
            "只一味朴直，无些子壒尘。",
            "所以打动好事檀那，画出这般面觜。",
            "且道如何比拟，八月十五中夜凉，一轮月照西湖水。"
        ]
    },
    {
        "id": 175947,
        "title": "干藏",
        "author": "释如净",
        "paragraphs": [
            "瞿昙老贼口亲屙，馿屎相兼马屎多。",
            "打作一团都拨转，泼天臭恶恼娑婆。"
        ]
    },
    {
        "id": 175948,
        "title": "化炭",
        "author": "释如净",
        "paragraphs": [
            "一刀两段没商量，透出无明大火坑。",
            "再入死灰烹得活，岁寒声价转峥嵘。"
        ]
    },
    {
        "id": 175949,
        "title": "起净慈方丈",
        "author": "释如净",
        "paragraphs": [
            "方方一丈牯牛栏，佛祖驱来要透关。",
            "聊借眉毛相架搆，遮天盖地黑漫漫。"
        ]
    },
    {
        "id": 175950,
        "title": "牧翁",
        "author": "释如净",
        "paragraphs": [
            "自家鼻孔自家穿，自家绳索自家牵。",
            "自家忽地都忘却，一笛清风送楚天。"
        ]
    },
    {
        "id": 175951,
        "title": "讲人更衣",
        "author": "释如净",
        "paragraphs": [
            "老胡教网漫天阔，当甚多年椀脱丘。",
            "勘破转关千圣外，别行条贯结冤雠。"
        ]
    },
    {
        "id": 175952,
        "title": "风铃",
        "author": "释如净",
        "paragraphs": [
            "通身是口挂虚空，不管东西南北风。",
            "一等与渠谈般若，滴丁东了滴丁东。"
        ]
    },
    {
        "id": 175953,
        "title": "拄杖颂寄松源和尚",
        "author": "释如净",
        "paragraphs": [
            "七尺乌藤挂东壁，春风忽来生两翼。",
            "鞭起飞龙趁不得，洞庭搅碎琉璃碧。",
            "去兮去兮明历历，梅花影里休相觅。",
            "为雨为云自古今，古今寥寥有何极。"
        ]
    },
    {
        "id": 175954,
        "title": "敬溪翁",
        "author": "释如净",
        "paragraphs": [
            "揭翻古剡岸云开，峻发清机劈箭来。",
            "裂转面皮干剥剥，万山奔浪笑咍咍。"
        ]
    },
    {
        "id": 175955,
        "title": "送亮藏主谒碧云",
        "author": "释如净",
        "paragraphs": [
            "咬狗猪汉烂泥团，撮著参天剑刃寒。",
            "转入春风开笑眼，桃花红照碧琅玕。"
        ]
    },
    {
        "id": 175956,
        "title": "送僧见明极和尚",
        "author": "释如净",
        "paragraphs": [
            "机丝抽尽万缘平，休倚寒岩转路程。",
            "千圣不携无影像，那边借伴月华明。"
        ]
    },
    {
        "id": 175957,
        "title": "送僧",
        "author": "释如净",
        "paragraphs": [
            "生逼猢狲坐铁砧，一槌天地尽崩沈。",
            "横来竖去呵呵笑，吃饭噇眠迈古今。"
        ]
    },
    {
        "id": 175958,
        "title": "送觉兄归洞庭",
        "author": "释如净",
        "paragraphs": [
            "觉尽还源见本心，洞庭无盖碧沈沈。",
            "衲僧不作这伎俩，浪急风高意转深。"
        ]
    },
    {
        "id": 175959,
        "title": "提举太尉张求颂",
        "author": "释如净",
        "paragraphs": [
            "平生道德迈前贤，著汉衣冠拜汉天。",
            "自是名高闲不得，阿难依旧世尊前。"
        ]
    },
    {
        "id": 175960,
        "title": "观使太尉张求颂",
        "author": "释如净",
        "paragraphs": [
            "居士眼睛吞佛祖，衲僧鼻孔透乾坤。",
            "眼睛鼻孔初无间，万古宗门结痛冤。"
        ]
    },
    {
        "id": 175961,
        "title": "相士",
        "author": "释如净",
        "paragraphs": [
            "月落沧溟夜渺漫，衲僧面目太寒酸。",
            "拟将祸福轻偷眼，恶浪狂风衮乱山。"
        ]
    },
    {
        "id": 175962,
        "title": "牛图",
        "author": "释如净",
        "paragraphs": [
            "柳堤烟敛春风静，鼻孔辽天一牯牛。",
            "拽转通身依旧黑，野花芳草转风流。"
        ]
    },
    {
        "id": 175963,
        "title": "赠僧",
        "author": "释如净",
        "paragraphs": [
            "喝声霹雳震晴空，白棒飞星化活龙。",
            "不入这般儿女队，乱花翻袖舞春风。"
        ]
    },
    {
        "id": 175964,
        "title": "涂田",
        "author": "释如净",
        "paragraphs": [
            "劄断潮头大海枯，十方公界佃官租。",
            "寥寥万古平如掌，不许傍人扬契书。"
        ]
    },
    {
        "id": 175965,
        "title": "送蜀僧得母书归乡",
        "author": "释如净",
        "paragraphs": [
            "雁落秋空剥万金，寥寥一片老婆心。",
            "先天后地难回互，风急恩深冤亦深。"
        ]
    },
    {
        "id": 175966,
        "title": "接待",
        "author": "释如净",
        "paragraphs": [
            "饭箩无底乾坤窄，舀出炎炎热铁丸。",
            "烂断饥肠重瞥地，佛魔无处辨来端。"
        ]
    },
    {
        "id": 175967,
        "title": "礼真歇塔",
        "author": "释如净",
        "paragraphs": [
            "歇尽真空透活机，儿孙相接命如丝。",
            "今无倒指空肠断，杜宇血啼花上枝。"
        ]
    },
    {
        "id": 175968,
        "title": "辞世颂",
        "author": "释如净",
        "paragraphs": [
            "六十六年，罪犯弥天。",
            "打毬𨁝跳，活陷黄泉。",
            "咦，从来生死不相干。"
        ]
    },
    {
        "id": 175969,
        "title": "偈颂十六首  其一",
        "author": "释如净",
        "paragraphs": [
            "灵灵而时时昧，不得月随流水。",
            "历历而处处混，不得雨逐行云。"
        ]
    },
    {
        "id": 175970,
        "title": "偈颂十六首  其二",
        "author": "释如净",
        "paragraphs": [
            "山披锦云而烂成春意，水含碧月而淡存秋容。",
            "恁么也恁么，说似曾不中。",
            "黄头并碧眼，消息子难通。"
        ]
    },
    {
        "id": 175971,
        "title": "偈颂十六首  其三",
        "author": "释如净",
        "paragraphs": [
            "是不是是江光铺练，非不是非花岳叠锦。",
            "举竟合成什么边事，三界无法何处求心。"
        ]
    },
    {
        "id": 175972,
        "title": "偈颂十六首  其四",
        "author": "释如净",
        "paragraphs": [
            "金牛弄得烂银蹄，耕破劫空田地开。",
            "不带泥痕今古路，牧童疎笛入云来。"
        ]
    },
    {
        "id": 175973,
        "title": "偈颂十六首  其五",
        "author": "释如净",
        "paragraphs": [
            "善行者不移双足，善入者不动双扉。",
            "清秋夜冷波心月，谁问安禅友亦稀。"
        ]
    },
    {
        "id": 175974,
        "title": "偈颂十六首  其六",
        "author": "释如净",
        "paragraphs": [
            "不劳澄九鼎，流动百花新。",
            "木鸡前树报，月磨萝镜轮。"
        ]
    },
    {
        "id": 175975,
        "title": "偈颂十六首  其七",
        "author": "释如净",
        "paragraphs": [
            "一花开五家宗要，一叶缀九室诀机。",
            "朝朝暮暮只斯是，何用琼林觅玉枝。"
        ]
    },
    {
        "id": 175976,
        "title": "偈颂十六首  其八",
        "author": "释如净",
        "paragraphs": [
            "一机织作锦衣裳，是可太平君子床。",
            "只许宝山堆这里，细把玉针贞上方。"
        ]
    },
    {
        "id": 175977,
        "title": "偈颂十六首  其九",
        "author": "释如净",
        "paragraphs": [
            "时节因缘佛性义，共移灵棹渡头舟。",
            "玉麟带月离云汉，金凤啣花下彩楼。"
        ]
    },
    {
        "id": 175978,
        "title": "偈颂十六首  其一○",
        "author": "释如净",
        "paragraphs": [
            "无明暗室勿入近，暮日江山相映红。",
            "处处烟尘收不得，早来晚去失真风。"
        ]
    },
    {
        "id": 175979,
        "title": "偈颂十六首  其一一",
        "author": "释如净",
        "paragraphs": [
            "云形水意拥通身，德用不孤道正亲。",
            "年少风流犹一段，花棚铺锦蝶飞频。"
        ]
    },
    {
        "id": 175980,
        "title": "偈颂十六首  其一二",
        "author": "释如净",
        "paragraphs": [
            "心田法地有灵苗，不动金锄耕步休。",
            "何事长松修竹下，风师雨客逐春秋。"
        ]
    },
    {
        "id": 175981,
        "title": "偈颂十六首  其一三",
        "author": "释如净",
        "paragraphs": [
            "净妙妙时解活计，露堂堂处有家风。",
            "须知脱体卓然道，廓落圆通是个宗。"
        ]
    },
    {
        "id": 175982,
        "title": "偈颂十六首  其一四",
        "author": "释如净",
        "paragraphs": [
            "如何是四棱蹈地，入三摩存分别智。",
            "若是有事而不通，知未知伊彼元气。"
        ]
    },
    {
        "id": 175983,
        "title": "偈颂十六首  其一五",
        "author": "释如净",
        "paragraphs": [
            "到纯无学处，语路若何生。",
            "意气天然别，神笔画不成。"
        ]
    },
    {
        "id": 175984,
        "title": "偈颂十六首  其一六",
        "author": "释如净",
        "paragraphs": [
            "一粒曾生无相田，异苗繁茂试机先。",
            "庄严劫佛借他力，双树荫凉本自然。"
        ]
    },
    {
        "id": 175985,
        "title": "颂古五首  其一",
        "author": "释如净",
        "paragraphs": [
            "无忧树下浴婴孩，清晓蔷薇带露开。",
            "转过衲僧相见处，后槽馿马出胞胎。"
        ]
    },
    {
        "id": 175986,
        "title": "颂古五首  其二",
        "author": "释如净",
        "paragraphs": [
            "六年落草野狐精，跳出浑身是葛藤。",
            "打失眼睛无处觅，诳人刚道悟明星。"
        ]
    },
    {
        "id": 175987,
        "title": "颂古五首  其三",
        "author": "释如净",
        "paragraphs": [
            "金乌飞上玉阑干，黑漆昆仑对面看。",
            "毕竟这些传不得，落花流水太无端。"
        ]
    },
    {
        "id": 175988,
        "title": "颂古五首  其四",
        "author": "释如净",
        "paragraphs": [
            "一桡劈口虚空破，三点馿头覆却船。",
            "父子至今俱不了，江湖波浪错流传。"
        ]
    },
    {
        "id": 175989,
        "title": "颂古五首  其五",
        "author": "释如净",
        "paragraphs": [
            "衲衣下事火烧山，腊月家贫彻骨寒。",
            "堪笑连延曾未息，眉毛焦赤面皮干。"
        ]
    },
    {
        "id": 175990,
        "title": "春昼",
        "author": "韩淲",
        "paragraphs": [
            "青春白昼永，一日如两日。",
            "平心得淑景，佳思入诗律。",
            "湖山气姿媚，海汐声荡潏。",
            "回旋且回旋，杨花满书室。"
        ]
    },
    {
        "id": 175991,
        "title": "春阴",
        "author": "韩淲",
        "paragraphs": [
            "春雨发山溜，花事回绿阴。",
            "东家举杯酒，为我成芳斟。",
            "蝶遶鶑流音，轻云晚沉沉。",
            "挥手惜素心，入林惊未深。"
        ]
    },
    {
        "id": 175992,
        "title": "苦阴",
        "author": "韩淲",
        "paragraphs": [
            "梅熟麦秀时，浓阴多转晴。",
            "础润雷掣电，沟壑须臾平。",
            "清风四起处，鬰蒸或不轻。",
            "今兹冷气深，经旬压簷声。"
        ]
    },
    {
        "id": 175993,
        "title": "正月二十七日",
        "author": "韩淲",
        "paragraphs": [
            "晨兴启蓬门，绿树有啼鶑。",
            "山风远远来，墟烟低低横。",
            "水写蔽芾影，岸束湍濑声。",
            "春事曾几何，孤花尚含情。"
        ]
    },
    {
        "id": 175994,
        "title": "春晚",
        "author": "韩淲",
        "paragraphs": [
            "余霭净麦岐，流晖转兰臯。",
            "燕垒落梁尘，渔舠激埼涛。",
            "芳斟竞飞斝，绮思归摇毫。",
            "良燕气清和，物色如春韶。"
        ]
    },
    {
        "id": 175995,
        "title": "春分前一日  其一",
        "author": "韩淲",
        "paragraphs": [
            "沉沉听雨坐，瓶花养香梅。",
            "鼻观得此供，息定本气回。",
            "春阳已大壮，阴云尚难开。",
            "小窗千叶黄，眼尘一清哉。"
        ]
    },
    {
        "id": 175996,
        "title": "春分前一日  其二",
        "author": "韩淲",
        "paragraphs": [
            "青青叶中兰，庭幽有余芳。",
            "新葩明轻茎，知我春昼长。",
            "安得滋九畹，命骚与争光。",
            "风泛不须纫，深林宜永藏。"
        ]
    },
    {
        "id": 175997,
        "title": "春分前一日  其三",
        "author": "韩淲",
        "paragraphs": [
            "细雨桃树枝，依流欲舒红。",
            "水深相发挥，倍觉多春工。",
            "从渠武陵源，不与人迹通。",
            "冯生天地间，我汝俱樊笼。"
        ]
    },
    {
        "id": 175998,
        "title": "春分前一日  其四",
        "author": "韩淲",
        "paragraphs": [
            "柳已绿可爱，溪风更摇之。",
            "人居春气中，安知物熙熙。",
            "常年二三月，醉眼不自持。",
            "摩挲此瞢腾，老去今其时。"
        ]
    },
    {
        "id": 175999,
        "title": "春分前一日  其五",
        "author": "韩淲",
        "paragraphs": [
            "草色老春荠，气数戚已分。",
            "流光生鬓丝，日暮江东云。",
            "故交本不多，零落那忍闻。",
            "墙阴雨凄凄，夕阳何时熏。"
        ]
    },
    {
        "id": 176000,
        "title": "避暑",
        "author": "韩淲",
        "paragraphs": [
            "亭午暑未凉，竹阴访泉石。",
            "泉源彻底清，石色半痕碧。",
            "幽处鸟声流，闲中人意适。",
            "风微一幅巾，林深转虚寂。"
        ]
    }
]